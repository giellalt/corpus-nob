<document xml:lang="nob" id="no_id"><header><title>Ei bærekraftig reindrift?</title><genre code="science"/><author><unknown/></author><wordcount>8590</wordcount><conversion_status type="standard"/><availability><license type="standard"/></availability><origFileName>http://samilogutmuitalit.no/sites/default/files/publications/4.barekraftig_reindrift_final_1.pdf</origFileName><parallel_text xml:lang="sme" location="4_ceavzilis_boazoealahus.pdf"/><metadata><uncomplete/></metadata><version>XSLtemplate $Revision: 150288 $; file-specific xsl  Revision; common.xsl  $Revision: 154948 $; </version></header><body><p><em type="bold">4   Ei bærekraftig reindrift? </em></p>
<p><em type="bold">Jan Åge Riseth</em><em type="italic">, forsker I, dr.scient., Norut Tromsø </em></p>
<p><em type="italic">Sammendrag </em></p>
<p><em type="italic">Bærekraft  i  reindrifta  er  ei  meget  relevant  og  aktuell  problemstilling  både  ut  fra internasjonal  politikk og reindriftspolitikken de siste to  tiårene.  Gjeldende reindriftslov sier at  reindrifta  skal  være  både  økologisk,  økonomisk  og  kulturelt  bærekraftig.  Den  konkrete betydningen av dette er foreløpig bare definert for økologisk bærekraft – gjennom en veileder fra  Landbruks-  og  matdepartementet  fra  2008.  For  et  mer  overordnet  utgangspunkt  bruker jeg tilnærminger fra internasjonal fellesressursforskning. </em></p>
<p><em type="italic">Kapitlet gir en næringsøkonomisk oversikt over reindrifta i Norge og knytter denne både til naturgeografi og rettshistoriske forhold.  Den presenterer  et  meget  mangfoldig bilde fra  sør til nordøst. Tamreinlaga i det sentrale Sør-Norge har ei lang historie og er påvirka av å ha hatt  sørsamiske  gjetere  som  læremestre.  Disse  reindriftene  har  den  høyeste  produktiviteten av all reindrift i Norge med høyt slakteuttak, høy produktivitet og stabil og god økonomi.  </em></p>
<p><em type="italic">Sørsamisk  reindrift  sør  for  Stjørdalen  har  ei  meget  vanskelig  historie  da  det  politiske tilbakeslaget  fikk  spesielt  sterke  konsekvenser  her.  Reindrifta  i  Trollheimen  mistet  alle rettigheter. Dette ble bekreftet av Høyesterett så sent som i 1981. Landbruksdepartementet og Stortinget sikra framtida for  denne reindrifta gjennom en ny lov i  1984.  Reindriftssamene i Røros-området  har  vært  utsatt  for  hardt  press  fra  det  ekspanderende  bondesamfunnet  og myndighetene.  Det  var  verst  omkring  forrige  århundreskifte,  da  urimelige  erstatninger  for påstått  skade  på  jordbruket  ruinerte  mange  reindriftssamer.  I  etterkrigstida  og  spesielt  fra 1970-tallet  av  har  reindriftssamene  i  dette  området  skapt  ei  ny  og  mer  produktiv  reindrift, men har fortsatt måttet slåss for sine rettigheter mot både bønder og rettsvesen som har vært påvirket  av  gamle  holdninger.  Reineierne  vant  endelig  fram  med  full  aksept  for  sine rettigheter i en høyesterettsdom fra 2001, men har spesielt det siste tiåret måttet tåle nedgang i den høye produktiviteten på grunn av økte rovdyrstammer. </em></p>
<p><em type="italic">Reindrifta i Nord-Trøndelag var også med på produktivitetsrevolusjonen på 1980-tallet, men har  siden  tidlig  på  1990-tallet  i  stadig  sterkere  grad  fått  føle  konsekvensene  av  den  nye rovdyrpolitikken.  Tapsprosenten  har  gradvis  vært  økende,  og  både  slakteuttak  og produktivitet  har  blitt  redusert  fra  et  høyt  til  et  middels  nivå.  Nordland  og  Troms reindriftsområder  er  begge  preget  av  at  grenseoppgjøret  mellom  Norge  og  Sverige  i  1751 førte  til  at  Norge  fikk  overskudd  på  sommerbeiter,  mens  Sverige  fikk  overskudd  på vinterbeiter. Da nasjonalistiske ideologier slo inn fra midten og slutten av 1800-tallet, førte dette til sterk kontroll av reindrifta for å fremme jordbrukets ekspansjon og også til tiltakende utestenging  av  svenske  reindriftssamer,  iverksatt  fra  og  med  1923,  blant  annet  fra  øyene  i Troms. Norge  og  Sverige er  for  tida uten en gyld</em></p>
<p><em type="italic">Store  deler  av  reindrifta  i  Finnmark  er  i  ubalanse.  Unntaket  er  Polmak/Varanger,  som  har gjennomført produktivitetsrevolusjonen og går med godt overskudd. Reintallet i Karasjok og de  ti  indre  distriktene  i  Kautokeino  har  i  løpet  av  de  siste  30  årene  beveget  seg  mellom historiske topper og bunner som fortsatt er høyere enn de gamle nivåene. Beiteutnyttinga på Finnmarksvidda er derfor langt mer intens enn tidligere. Myndighetenes overvåkingsprogram dokumenterer at gjenveksten av lav på Finnmarksvidda er langt bedre enn forventet. Ny vekst i reintallet på 2000-tallet medfører likevel at beitetilstanden igjen er under rask forverring.  </em></p>
<p><em type="italic">Etter  krav  fra  NRL,  utredning  og  dialog  fikk  man  en  ny  reindriftslov  i  2007.  Foruten bærekraft  fokuserer  denne  loven  reindriftas  egne  institusjoner  og  prosesser,  men  har unntaksbestemmelser  som  gir  sentrale  myndigheter  muligheter  til  å  overstyre reindriftsorganene. Myndighetene har nå brukt dette til å sette i gang tvangsprosesser for å få til reintallsreduksjon. Jeg frykter at disse tiltakene vil fungere som en avsporing og heller bremse enn fremme næringas egne nødvendige prosesser. </em></p>
<p><em type="italic">Fellesressursforskninga  sine  resultater  er  entydige:  Det  er  ressursbrukerne  selv  som  må  ta ansvaret  for  å  løse  sine  egne  problemer.  Myndighetenes  rolle  må  være  å  støtte  opp  om prosesser som bygger institusjoner og løser problemer. </em></p>
<p><em type="italic">Jeg tilrår at: </em></p>
<p type="listitem">– <em type="italic">myndighetene utvikler en politikk for å styrke beskyttelsen av reindriftas driftsområder </em></p>
<p><em type="italic">og  vektlegger  reindriftas  positive  bidrag  til  å  opprettholde  et  åpent  landskap  og biodiversitet </em></p>
<p type="listitem">– <em type="italic">konsultasjonsordningen  brukes  mer  aktivt  for  å  utvikle  en  forpliktende  dialog  med </em></p>
<p><em type="italic">reindriftsamene, NRL og Sametinget </em></p>
<p type="listitem">– <em type="italic">myndighetene må gi reindrifta i Finnmark og reindriftas organer ro til å gjennomføre </em></p>
<p><em type="italic">fastsetting av bruksregler og påfølgende reduksjon av reintall. </em></p>
<p type="listitem">– <em type="italic">forslaget til ny reinbeitekonvensjon med Sverige fra den samiske arbeidsgruppa ledet </em></p>
<p><em type="italic">av Sametinget i Norge må søkes ratifisert og iverksatt snarest </em></p>
<p type="listitem">– <em type="italic">myndighetene må utforme en rovdyrpolitikk som tar mye klarere hensyn til reindrifta </em></p>
<p><em type="italic">og andre beitebrukere</em> </p>
<p><em type="bold">4.1 Innledning </em></p>
<p>Analysegruppa  for  samisk  statistikk  har  invitert  meg  til  å  skrive  et  kapittel  om reindriftsstatistikk. Utfordringa ble da å finne et tema som for det første vil bli oppfattet som viktig  og  interessant  av  både  næringa,  samiske  organisasjoner  og  samiske  og  norske myndigheter. For det andre må det være et tema som det finnes tilstrekkelig datagrunnlag til å skrive  om.  Løsninga  er  blitt  å  skrive  om  bærekraft,  både  fordi  dette  er  den  offisielle målsettinga for reindrifta slik den er formulert i reindriftsloven av 2007, men også fordi det er en  målsetting  som  spiller  en  framtredende  rolle  i  internasjonal  miljø-  og  utviklingspolitikk, slik  den  har  utviklet  seg  det  siste  kvarte  århundret.  Temaet  er  ekstra  interessant  siden regjeringserklæringa  2013  signaliserte  at  man  vil  legge  fram  ei  ny  stortingsmelding  om bærekraft  i  reindrifta.  Foreliggende  næringsstatistikk  gjennom  Ressursregnskapet  og Totalregnskapet som utgis årlig av Reindriftsforvaltningen, gir et godt grunnlag for å vurdere mange sider av bærekrafta i dagens reindrift.</p>
<p>Jeg  synes  at  det  er  viktig  å  peke  på  at  bærekraft  som  overordna  politisk  målsetting  for reindrifta ikke er noe<span type="quote">«Lappiske Nations Conservation»</span>, og regimet den  etablerte,  innebar  i  tråd  med  dette  en  anerkjent  samisk  selvforvaltning  innenfor nasjonalstatenes rammer. I løpet av siste halvdel av 1800-tallet snudde dette fullstendig. Den politiske  praksisen  omfattet  grensestengninger,  distriktsinndeling  med  fellesansvarlighet  og vokteplikt  av  hensyn  til  jordbruket,  tamreinforbud,  kontrollerende  lappefogder  og  et erstatningstyranni som i enkelte distrikter sendte de fleste reineierne på fattigkassa (Fjellheim 2012).  Den  første  norsk-svenske  reinbeitekonvensjonen  ble  inngått  i  1919  og  medførte  en meget  omfattende  innskrenkning  av  svenske  reindriftssamers  beiterett  i  Norge,  bl.a.  ble  de utestengt fra øyene i Troms. Den politiske målsettinga for reindrifta kan karakteriseres som en</p>
<p><em type="italic">avviklingsmålsetting</em> og ble formulert slik i en innstilling til reindriftslov: </p>
<p>Denne målsettinga slår altså fast at reindrifta kun omfattet <em type="italic">tålt bruk</em> og hadde <em type="italic">vikeplikt </em>overfor andre  interesser,  særlig  jordbruket.  Den  lå  til  grunn  for  den  første  landsomfattende reindriftsloven,  som  ble  endelig  vedtatt  i  1933  og  var  i  kraft  helt  til  1978.  Forgjengeren, felleslappeloven  av  1883  og  den  første  norsk-svenske  reinbeitekonvensjonen  satte  i  praksis Lappekodicillen  til  side  og  dannet  til  sammen  en  ny  <span type="quote">«grunnlov»</span>  for  relasjonene  mellom reindriftssamene  og  statsmyndighetene,  og  dermed  også  mellom  reindriftssamene  og omgivelsene,  særlig  bøndene.  Mye  av  reindriftssamenes  seinere  politiske  historie  dreier  seg om  strevet  for  å  komme  ut  av  de  trange  og  undertrykkende  institusjonene  som  ble  etablert omkring forrige århundreskifte. Dette har vist seg å bli meget krevende. Både de geografiske rammene  for  reindrifta  og  grunnprinsippene  i  lovverket  er  fortsatt  langt  på  vei  uendret.  Det har også vist seg at flere av de framskrittene som er vunnet, er blitt truet av tilbakeslag.  </p>
<p>Som  en  reaksjon  på  det  sterke  presset  fra  jordbrukets  ekspansjon  og  myndighetenes reguleringer  organiserte  reindriftssamene  seg.  De  holdt  et  første  landsmøte  i  Trondheim  i 1917,  men  det  gikk  enda  30  år  før  de  fikk  etablert  en  permanent  landsomfattende organisasjon:  Norske  Reindriftssamers  Landsforbund  (NRL).  De  første  praktiske  resultatene av reindriftssamenes organisasjonsstrev kom på slutten av 1960-tallet og innebar at reindrifta ble  akseptert  som  landbruksnæring.  Parallelt  med  at  staten  etablerte  fagskole, forskningsstasjon og veiledningstjeneste, slo Høyesterett i 1968 fast at reindrifta på grunnlag av alders tids bruk hadde ekspropriasjonsrettslig beskyttelse på linje med fast eiendom. Videre dialog la grunnlaget for at NRL og Landbruksdepartementet i 1976 signerte Hovedavtalen for reindriftsnæringen.  Denne  reformen  ble  styrket  av  en  ny  reindriftslov  i  1978.  De  viktigste uttrykte politiske målsettingene i disse dokumentene var en økonomisk målsetting om å oppnå best  mulig  inntekt  og  høyest  mulig  kjøttproduksjon  samtidig  som  naturgrunnlaget  ble ivaretatt,  samt  en  kulturell  målsetting  om  å  bevare  reindrifta  som  en  viktig  faktor  i  samisk kultur.  Denne  dobbeltreformen  med  ny  lov  og  hovedavtalen  var  det  endelige  bruddet  med avviklingsmålsettinga.</p>
<p>Delvis  parallelt  med  dette  vokste  det  også  fram  en  bredere  etnopolitisk  bevegelse  omkring Norske  Samers  Riksforbund  (stiftet  1968).  Omkring  1980  utviklet  omfattende demonstrasjoner og aksjoner mot utbygginga av Alta-Kautokeino-vassdraget seg fra miljøsak til urfolkssak, ikke minst som følge av to sultestreiker med unge samer foran Stortinget. Dette la  grunnlaget  for  en  ny  samepolitikk  som  omfattet  grunnlovsendring  (1988),  etablering  av Sametinget  (1989)  og  at  Norge  anerkjente  samene  som  u</p>
<p type="listitem">–  en  avtale  som  bl.a.  ga  reindrifta  konsultasjonsrettigheter  både  med  tanke  på  politiske</p>
<p>endringer  og  naturinngrep.  Dette  fikk  også  konsekvenser  for  reindriftslovgivningen. Lovkomiteen bestod av et flertall av reindriftssamer og hadde en leder som nøt bred tillit blant reindriftssamene. Den nye loven som ble vedtatt i 2007, fokuserer reindriftas egne behov for regulering og den tradisjonelle siidainstitusjonen, som ble oversett i reindriftsloven av 1978, har fått en sentral plass i loven, mens reinbeitedistriktene i utgangspunktet har fått ansvaret for regulering  av  reintall  og  beitebruk.  Med  dette  er  reindrifta  kommet  et  skritt  videre  og  har oppnådd å få en bemyndigende reindriftslov.</p>
<p>I dette kapitlet skal jeg først gå inn på bærekraftbegrepet og analysere hvordan det defineres og  forstås,  og videre  å  legge fram  kriterier  for hvordan det  kan evalueres.  Jeg skal  så bruke dette som et grunnlag for, ut fra tilgjengelig tallmateriale, å analysere hvordan situasjonen er i reindrifta  i  Norge.  Til  slutt  skal  jeg  oppsummere  dette  og  gi  en  vurdering  av  muligheter  og trusler i framtida.</p>
<p><em type="bold">4.2 Forutsetninger for bærekraft </em></p>
<p>Bærekraftbegrepet  ble  allment  kjent  etter  at  det  ble  tatt  i  bruk  av  Verdenskommisjonen  for miljø og utvikling (Brundtlandkommisjonen). Kommisjonen var opprettet av FN for å foreslå utviklingsstrategier  som  kunne  bidra  til  å  løse  miljø-  og  fattigdomsproblemene  i  verden. Sluttrapporten <em type="italic">Vår  felles  framtid</em>  kom  i  1987  og  brukte  begrepet <em type="italic">bærekraftig  utvikling. </em>Det skildret hvordan miljø, økonomi og sosial utvikling var tett knyttet sammen. Hovedbudskapet i  rapporten  var  at  verdenssamfunnet  må  innrette  seg  og  gjøre  det  som  kreves  for  å  sikre  en bærekraftig utvikling. Det betyr <em type="italic">å sikre at behovene til dagens mennesker blir dekket, uten at </em></p>
<p><em type="italic">dette svekker grunnlaget for framtidige generasjoner til å få dekket behovene sine</em>.  </p>
<p>Dette begrepet  fikk raskt  gjennomslag  både i  miljøbevegelsen og i  internasjonal  og nasjonal politikk. Den store internasjonale miljøkonferansen som FN arrangerte i 1992 <em type="italic">i Rio de Janeiro i Brasil,</em> bidro vesentlig til dette. På denne konferansen, hvor de fleste av verdens statsledere deltok,  ble  flere  viktige  konvensjoner  <em type="italic">(Klimakonvensjonen,  Konvensjonen  om  biologisk mangfold  </em>og<em type="italic">  Agenda  21)</em>  vedtatt.  I  Norge  kom  bærekraftbegrepet  inn  i  reindriftspolitikken allerede med stortingsmeldinga <em type="italic">En bærekraftig reindrift</em>, som ble lagt så tidlig som i 1992.  I stortingsmeldinga tok man utgangspunkt i at målsettinga for næringa kunne uttrykkes som tre mål:  </p>
<p type="listitem">– Et  (1) <em type="italic">produksjonsmål,</em>  uttrykt  som  at  beiteressursene  skal  utnyttes  til  størst  mulig matproduksjon uten at naturgrunnlaget forringes.  </p>
<p type="listitem">– Et (2) <em type="italic">inntektsmål</em>,<em type="bold"> </em>uttrykt som at utøverne skal sikres inntekt og levekår på linje med andre  yrkesgrupper,  og  at  inntektene  skal  fordeles  slik  at  det  gir  økonomisk bærekraftige  bruksenheter.  I  dette  ligger  det  et  indirekte  effektivitetskrav  til reindriftsnæringen.<em type="italic">  </em></p>
<p type="listitem">– Et  (3) <em type="italic">kulturmål</em>,  uttrykt  som  at  reindriften  har  avgjørende  betydning  for  utviklingen av samisk kultur. Dette har vært tolket som at en bevaring av samisk kultur best kan oppnås  gjennom  en  størst  mulig  reindriftsbefolkning,  dvs.  at  flest  mulig  med  samisk bakgrunn får utøve reindrift. </p>
<p>Disse tre målene ble oversatt til begreper fra bærekraftdiskursen og betegnet som henholdsvis</p>
<p><em type="italic">økologisk,  økonomisk</em>  og <em type="italic">kulturell  bærekraft</em>.  Dette  er  også  de  begrepene  vi  finner  igjen  i </p>
<p>dagens reindriftslov. I reindriftsloven av 2007 § 1 (Lovens formål) heter det bl.a.:</p>
<p>For  det  samiske  reinbeiteområdet  skal  loven  legge  til  rette  for  en  økologisk, økonomisk  og  kulturelt  bærekraftig  reindrift  med  basis  i  samisk  kultur,  tradisjon  og sedvane til gagn for reindriftsbefolkningen selv og samfunnet for øvrig. For å nå disse mål  skal  loven  gi  grunnlag  for  en  hensiktsmessig  organisering  og  forvaltning  av reindriften.  Reindriften  skal  bevares  som  et  viktig  grunnlag  for  samisk  kultur  og samfunnsliv. …</p>
<p>Utenfor  det  samiske  reinbeiteområdet  skal  loven  legge  forholdene  til  rette  for  en økologisk og økonomisk bærekraftig utnytting av reinbeiteressursene med basis i lokal kultur og tradisjon i de områder hvor det er gitt tillatelse til reindrift etter reglene i § 8.</p>
<p>Intensjonene  er  klare.  Reindrifta  skal  være  både <em type="italic">økologisk,  økonomisk  og  kulturelt </em></p>
<p><em type="italic">bærekraftig. </em>For å komme fra intensjoner til praktisk politikk må man svare spørsmål som:  </p>
<p type="listitem">– Hvilke faktorer påvirker bærekrafta, og hvordan virker de sammen?</p>
<p type="listitem">– Hvordan kan vi vurdere eller måle om, eller i hvilken grad, reindrifta er bærekraftig, ev. i hvilken retning bærekrafta utvikler seg?</p>
<p>Dette er spørsmål uten fasitsvar, men jeg har funnet to utgangspunkter. På et overordnet nivå finnes  det  nyttige  tilnærminger  innen  internasjonal  fellesressursforskning  (Ostrom  1990, Ostrom et al. 1994). På et mer konkret nivå har LMD (2008) utviklet egne indikatorer som gir et godt utgangspunkt for å vurdere økologisk bærekraft. For de øvrige bærekraftdimensjonene foreligger  det  ikke  egne  kriterier,  så  her  er  vi  henvist  til  å  gjøre  mer  skjønnsmessige vurderinger.</p>
<p><em type="bold">4.2.1 Bærekraftanalyse  </em></p>
<p>Ut  fra  tilnærminger  hentet  fra  fellesressursforskninga  har  Riseth  og  Vatn  (2009)  utviklet  et rammeverk for å analysere bærekraft i reindrifta, se figur 1. Dette rammeverket ble brukt til å analysere hvorfor reindrifta i Vest-Finnmark og Trøndelags-områdene, til tross for en ganske enhetlig  nasjonal  reindriftspolitikk,  på  1980-tallet  kom  inn  i  meget  ulike  utviklingsforløp (Riseth,  2009).  Danielsen  og  Riseth  (2010)  har  også  brukt  det  samme  rammeverket  for  å analysere  vilkårene  for  reindrifta  i  Trollheimen.  Rammeverket  bygger  på  følgende forutsetning:<em type="italic"> Hvorvidt beitebruken blir bærekraftig, avhenger av hvor godt </em></p>
<p><em type="italic">produksjonssystemet</em>  og  det <em type="italic">institusjonelle  systemet</em> <em type="italic">passer  sammen.</em>  Forvaltningsstrategiene </p>
<p>til  den  enkelte  reineier  og  siida  utvikles  i  balanse  mellom,  på  den  ene  sida, <em type="italic">styringsbehovet</em> skapt  av  produksjonssystemet,  og  på  den  andre  sida <em type="italic">styringskapasiteten</em>  til  det  faktiske regimet.  Underforstått,  ikke  bærekraftige  tilpasninger  vil  mest  sannsynlig  oppstå  dersom styringskapasiteten  er  for  liten  i  forhold  til  behovet.  De  viktigste  elementene  i produksjonssystemet  er  naturressurser,  reineiere  og  teknologi,  mens  hovedelementene  i styringsregimet  er  interne  (samiske)  institusjoner  og  storsamfunnets  institusjoner  (politikk, lovgivning  og  markeder).  De  viktigste  forvaltningsstrategiene  gjelder  produksjonsmetoder (teknologi  og  flokkstruktur),  beitebruk  og  beitebelegg  (reintall  pr.  arealenhet).  Reineiernes valg av forvaltningsstrategier fører til en beitetilpasning. Hvor bærekraftig denne tilpasningen er,  kan  evalueres  ut  fra  kriterier  for  forskjellige  aspekter  av  denne  tilpasningen:  økologisk, økonomisk og kulturelt. </p>
<p>Et rammeverk er ikke en detaljert modell. Det vil være riktigere å si at det er et analyseskjema som angir hvordan viktige faktorer kan virke sammen / påvirker hverandre. Et eksempel kan illustrere hvordan rammeverket kan brukes i en analyse.</p>
<p>Fra  slutten  av  1960-tallet  startet  en  teknologisk  revolusjon  i  reindrifta.  Den  forløp  med introduksjon  og  spredning  av  snøskuter,  økende  bruk  av  biler,  ATV  og  til  dels  bruk  av helikopter. I løpet av et par tiår gikk man fra omfattende avhengighet av menneskers og dyrs muskelkraft  til  omfattende  avhengighet  av  motorkraft  og  fossil  energi.  Samtidig  som  dette endret  relasjonene  til  omverdenen  og  økte  mulighetene  til  å  styre  flokken  med  mindre menneskelige  ressurser,  innebar  det  en  dramatisk  kostnadsøkning.  Hvordan  skulle  dette dekkes? Mer rein? Høyere produktivitet per rein? Andre inntekter? Ulike svar gir grunnlag for ulike  forvaltningsstrategier.  I  den  nevnte  undersøkelsen  ble  rammeverket  brukt  til  å identifisere  sammensatte  forklaringer  som  involverte  både  naturressursfaktorer  og  historiske faktorer på den institusjonelle siden (Riseth og Vatn, 2009).</p>
<p><em type="bold">4.2.2 Evaluering av bærekraft </em></p>
<p>For evaluering av bærekraft foreligger det nå omforente kriterier for <em type="italic">økologisk</em> bærekraft (se tekstboks 2). For å forstå logikken i disse kriteriene er det imidlertid nødvendig å kjenne den teoretiske bakgrunnen for disse kriteriene.<em type="bold">     </em></p>
<p><em type="bold">Figur 4.2   Produktivitet og reintall (Kosmo og Lenvik 1985:24) </em>Teorien er blitt kjent som Røros-modellen (Lenvik 1989) og går i prinsippet ut på en dobbelt optimalisering (se figur  4.2). Først optimaliserer man beitebelegget, og så optimaliserer man flokkstrukturen  ved  høy  simleandel  og  kalveslakt.  På  denne  måten  kan  man  fordoble produktiviteten  i  forhold  til  en  tilpasning  med  høyt  beitebelegg  og  tradisjonell  flokkstruktur basert på okserein eller varit som slaktedyr. </p>
<p>For økonomisk og kulturell bærekraft fins det ikke tilsvarende kriterier. Riksrevisjonen (2012) har  kritisert  LMD  for  at  det  ikke  er  fastlagt  slike  kriterier  for  de  andre  delmålene,  og  anser derfor at departementet <span type="quote">«mangler viktige forutsetninger for å få informasjon om måloppnåelse og dermed også relevant styringsinformasjon»</span>  (Riksrevisjonen 2012:10).    Når slike kriterier ikke foreligger for de andre delmålene, vil jeg ta utgangspunkt i en mer overordna tilnærming; rammeverket i figur 1 samt designprinsippene som jeg presenterer i tekstboks 1.</p>
<p>For en naturbasert virksomhet vil den økologiske bærekrafta være grunnleggende. For å være</p>
<p><em type="italic">økonomisk</em>  bærekraftig  må  reindrifta  også  være  økologisk  bærekraftig.  I  tillegg  vil </p>
<p>produktivitet,  tapsnivå,  kostnadsnivå,  fordeling  og  tilskuddsnivå  være  de  viktigste  faktorene for  økonomisk  bærekraft.  Jeg  vil  berøre  disse  punktene,  men  jeg  vil  rette  søkelys  mot  den økologiske  bærekrafta  og  også  i  stor  grad  knytte  vår  diskusjon  av  økonomiske  forhold  opp mot vurdering av den økologiske bærekrafta.</p>
<p>For  å  forstå  den  overordna  logikken  i  driftsmønsteret  i  Norge  er  det  nødvendig  å  se  det  i  et allsamisk  og  fennoskandisk  perspektiv.  Historisk  og  beiteøkologisk  ligger  de  naturlige sommerbeitene  for  disse  områdene,  også  de  svenske  og  finske,  ut  mot  kysten  i  Troms  og Finnmark,  da  det  opprinnelige  mønsteret  er  modifisert  både  av  grensestengninger  og reinbeite-konvensjoner. Områder som nå brukes som sommerbeiter, er for eksempel tidligere høstbeiter.</p>
<p>Hovedtrekkene og logikken i dagens driftsmønster i  Fennoskandia  går fram av figur 3. Som figuren  viser,  har  vi  i  Norge  både  reindrift  basert  på  lengre  sesongmessige  flyttinger  og relativt  stasjonær  helårsreindri</p>
<p><em type="bold">4.3.2. Næringsøkonomisk oversikt </em></p>
<p>Denne  oversikten  tar  utgangspunkt  i  de  to  årlige  publikasjonene  fra  Reindriftsforvaltningen;</p>
<p><em type="italic">Ressursregnskap  for  reindriftsnæringen</em>  og <em type="italic">Totalregnskap  for  reindriftsnæringen</em>. </p>
<p>Ressursregnskapet  er en  årlig  rapport om  ressurssituasjonen i  næringa og  bygger for  en stor del  på  reineiernes  egne  innmeldte  opplysninger.  Totalregnskapet  er  en  årlig  rapport  om  den økonomiske  situasjonen  i  næringa  og  utgis  av  det  partssammensatte  Økonomisk  utvalg  som grunnlagsmateriale for reindriftsforhandlingene.  Presentasjonen av næringsøkonomien her er basert  på  sentrale  data  i  hovedsak  i  tabellform.  Statistikken  som  presenteres,  er  ikke  helt fullstendig. Delvis  skyldes  dette at  data ikke er registrert,  og delvis  skyldes det  at  de tallene som finnes, ikke er sammenliknbare. Jeg følger den offisielle regioninndelinga og har valgt å starte sørfra.</p>
<p><em type="bold">Figur 4.3  Reindrifta i Sør-Norge og Trøndelag (Økonomisk utvalg 2013:151). </em></p>
<p><em type="italic">4.3.2.1 Tamreinlagene i Sør-Norge </em></p>
<p>Tamreinlagene  driver  reindrift  i  sørnorske  fjellbygder.  Tamreinlagene  har  ei  lang  historie, dokumentert  tilbake  til  1780-åra  (Bitustøyl  2013).  Nå  er  det  bare  fire  tilbake,  med Jotunheimen som det sentrale området, men tidligere har drifta foregått over store deler av det sentrale sørnorske fjellmassivet.</p>
<p><span type="quote">«Den  langt  viktigaste  perioden  for  tamreindrifta  var  perioden  etter  1880,  og  i  mange område,  t.d.  Hardangervidda,  fram  til  midten  av  1950-talet,  i  Setesdal  så  seint  som  til 1979 og Hol i Hallingdal til 1982»</span> (op. cit.:60).</p>
<p>Drifta utøves i hovedsak på statsallmenning, i noen områder også på sameier og privat grunn. Formelt er drifta basert på konsesjon fra LMD etter reindriftsloven.</p>
<p><em type="italic">4.3.2.8 Oppsummering Finnmark </em></p>
<p>Finnmark  har  som  nevnt  de  klart  beste  naturgitte  vilkårene  for  reindrift  innenfor  Norges grenser.  Fattig  berggrunn  med  gode  lavbeiter  og  tørt  og  kaldt  vinterklima  med  lite  snø  gir stabile og sikre vinterbeiter i innlandet, mens næringsrik berggrunn i fjellområdene på øyer og halvøyer gir frodige sommerbeiter.</p>
<p>Paradoksalt  nok  har  dette  i  løpet  av  de  siste  førti  årene  vist  seg  å  gi  opphav  til  et  betydelig problem.  På  1960-tallet  var  det  klart  overskudd  på  vinterbeite  på  Finnmarksvidda.  Store områder inn mot finskegrensen var ubenyttet, og det var godt rom mellom vintersiidaene, se også figur 4.21 og den videre utviklinga fram mot årtusenskiftet.</p>
<p>Figur 4.29 viser regionaliserte reintall for Finnmark for hele etterkrigsperioden. Vi ser at selv om reintallene i Polmak/Varanger har variert betydelig, er svingningene mye mer dramatiske i både Karasjok og Kautokeino. For begge ble reintallet fordoblet i løpet av en 25-årsperiode og nådde historiske toppnivåer omkring 1990. Så avtok tallene raskt og ble halvert i løpet av en ti-  til  tolvårsperiode.  Siden  har  reinflokkene  igjen  vokst  raskt  og  nærmet  seg  de  samme toppnivåene.</p>
<p>Det  bemerkelsesverdige  med  utviklingsmønsteret  i  Karasjok  og  Kautokeino,  og  dermed  på Finnmarksvidda,  er  derfor  ikke  at  reintallene  går  opp  og  ned  i  lange  sykluser,  men  (1)  den uvanlig store variasjonen, og (2) at bunnpunktene i 2001 faktisk ligger høyere enn tidligere toppverdier. <em type="italic">Dette  tyder  på  at  reinbestanden  på  Finnmarksvidda  nå  varierer  omkring </em></p>
<p><em type="italic">dobbelt  så  høye  nivåer  som  før</em>.  Til  sammenlikning  er  ikke  de  høyeste  reintallene  i </p>
<p>Polmak/Varanger  særlig  mye  høyere  enn  de  høyeste  på  1950-tallet  (Tømmervik  et  al. 2009).  Det  har  altså <em type="italic">skjedd  en  historisk  endring  som  innebærer  at  beitegrunnlaget  på </em></p>
<p><em type="italic">Finnmarksvidda utnyttes langt mer intenst enn tidligere</em>. Den åpenbare forklaringa på dette er </p>
<p>at den teknologiske revolusjonen som begynte på 1960-tallet, hvor muskelkraft – fra rein og mennesker  –  ble  erstattet  med  motorkraft  fra  snøskuter,  bil,  terrengkjøretøyer  og  helikopter, gjorde  det  mulig.  Samtidig  som  kjøretøyene  ga  muligheter  for  både  økt  mobilitet  og  økt</p>
<p>kontroll  med  reinflokkene,  førte  de  samtidig  til  en  kostnadseksplosjon  (Tømmervik  et  al. 2009, Riseth 2000, 2009).</p>
<p>Den  samme  revolusjonen  gjennomsyret  hele  reindrifta  i  løpet  av  et  par  tiår,  men  påfallende nok  har  den  ikke  fått  tilsvarende  konsekvenser  for  beitetilpasninga  i  andre  deler  av  Norge. Polmak/Varanger  representerer  sammen  med  sørsamisk  område  de  klareste  kontrastene  til Karasjok og Kautokeino. Der la begrensning i reintall og endret flokkstruktur grunnlaget for stabil og god økonomi, selv om denne til dels er svekket av rovdyrtap fra og med 1990-tallet. Det er åpenbart at reineierne i disse områdene har valgt andre tilpasningsstrategier for å møte det  nye  kostnadspresset.  Kontrastene  viser  seg  som  vi  har  sett  foran,  både  i  beitetilstand, slaktevekter, produksjon, tap og økonomi. Samtidig som reintallene har økt, har slaktevektene gått  ned  både  i  Kautokeino  og  Karasjok,  og  har  nå  de  siste  årene  ligget  under  de  fastsatte normene  for  bærekraftig  nivå.  Tapene,  særlig  av  kalv,  har  også  vært  høye  de  siste  årene. Tetthetene av rein i forskjellige deler av Finnmark er presentert i figur 4.30.</p>
<p><em type="bold">Figur 4.30 Tetthet av rein i Finnmark (Statens reindriftsforvaltning 2014:18) </em></p>
<p>Figur 4.30 bekrefter at tettheten av rein i Polmak/Varanger er mer stabil enn i de andre underregionene.</p>
<p>Det  totale  beitepresset  på  Finnmarksvidda  er  stort,  særlig  i  områder  som  brukes  av  flere reinbeitedistrikter under flytting mellom vinter- og sommerbeiter. I figur 4.20 har jeg vist at i Vest-Finnmark er det de indre distriktene, som ligger nærmest vinterbeiteområdene, som har størst reintetthet og de laveste slaktevektene, mens kystdistriktene gjennomgående har lavere reintetthet og høyere slaktevekter.  Det har ikke vært mulig å avdekke et tilsvarende mønster for Karasjok.</p>
<p>For  Varanger/Polmak,  derimot,  viser  gjennomgangen  foran  at  slaktevektene  har  holdt  seg innenfor normene, samtidig som produksjonen har holdt seg på et rimelig høyt nivå.</p>
<p><em type="italic">4.3.2.9 Helhetlig oppsummering  </em></p>
<p>Dette avsnittet oppsummerer en del av de viktigste poengene i den regionale gjennomgangen foran.</p>
<p><em type="bold">Figur 4.31 Reintallsutvikling – områdene sør for Finnmark </em></p>
<p><em type="bold"> (Statens reindriftsforvaltning 2014:20) </em></p>
<p>Figur 4.31 viser at reintallet i Sør-Trøndelag/Hedmark er nokså stabilt, mens det svinger en del i Nord-Trøndelag og nokså mye i Troms og Nordland.</p>
<p><em type="bold">Figur 4.32 Gjennomsnittlige kjøttinntekter pr. rein. Produksjon pr. rein </em></p>
<p><em type="bold">(Økonomisk utvalg 2013:22) </em></p>
<p>Figur 4.32 viser at det er store forskjeller i produktivitet og kjøttinntekter pr. rein i Norge. Tamreinlagene er i en positiv særstilling. Polmak/Varanger og Sør-Trøndelag/Hedmark er også på et høyt nivå. Videre har Nord-Trøndelag kommet under normen. Troms, Nordland og Karasjok er enda lavere, mens de øvrige Finnmarks-sonene er meget langt nede.</p>
<p><em type="bold">Figur 4.33 Gjennomsnittlige kjøttinntekter pr. siidaandel. Gjennomsnittlig reintall pr. siidaandel (Økonomisk utvalg 2013:21) </em></p>
<p>Figur 4.33 viser at kjøttinntektene pr. siidaandel er høye bare i Polmak/Varanger og SørTrøndelag/Hedmark. Vi ser at noen av Finnmarks-sonene kommer opp mot et landsgjennomsnitt på grunn av et relativt høy</p>
<p><em type="bold">Figur 4.34 Inntekter og kostnader pr. rein (Økonomisk utvalg 2013:54) </em></p>
<p>Figur 4.34 viser at det bare er tamreinlagene, Polmak/Varanger og Sør-Trøndelag/Hedmark som dekker, eller er i nærheten av å dekke kostnadene sine med kjøttinntekter, og at erstatninger spiller en meget viktig rolle i Nord-Trøndelag, Nordland og Troms.</p>
<p><em type="bold">Figur 4.35 Totale inntekter og kostnader per siidaandel   (Økonomisk utvalg 2013:56) </em></p>
<p>Figur 4.35 viser at de fleste Finnmarks-sonene har lite overskudd eller til og med negativt resultat pr. siidaandel, mens Polmak/Varanger og områdene sør for Finnmark har et middels eller stort overskudd.</p>
<p>Etter denne gjennomgangen skal jeg søke å sammenholde resultatene mer med de teoretiske tilnærmingene og trekke inn økologiske og historiske faktorer i forklaringa av funnene.</p>
<p><em type="bold">4.4 Analyse og vurdering </em></p>
<p>Som  figur  1  illustrerer,  er  bærekrafta  i  reindrifta  avhengig  av  både  kritiske enkeltfaktorer  og  balansen  mellom  produksjonssystemet  og  det  institusjonelle systemet.  På  produksjonssystemsida  står  naturressursbasen,  først  og  fremst beitekapasiteten, sentralt. På den institusjonelle sida er man avhengig av både interne og eksterne institusjoner. Ikke minst vil balansen imellom dem kunne bli avgjørende.</p>
<p><em type="bold">4.4.1 Områdene sør for Finnmark  </em></p>
<p>Tamreinlagene og reindrifta i Sør-Trøndelag har relativt sikre vinterbeiteforhold, mens NordTrøndelag er mer preget av kystklima.  Som tallmaterialet påviser, er reindrifta i  de sørligste områdene  i  utgangspunktet  godt  tilpasset  produksjonsgrunnlaget  med  både  optimalisert reintall  og  en  optimalisert  flokkstruktur,  jf.  figur  4.2.  Tamreinlagene  representerer  lange tradisjoner i  sørnorske fjellbygder. Mange av lagene har i  perioder hatt samiske gjetere som læremestre  og  fått  viktige  impulser  fra  samisk  kultur  (Bitustøyl  2013).  Reindriftslovens  §  8 gir  gode  muligheter  for  tamreinlag  så  lenge  drifta  ikke  kommer  i  konflikt  med villreinområder. Tamreinlagene kommer spesielt godt ut med høy produktivitet og lave tap.</p>
<p>Reindrifta i Trollheimen er på toppnivå innen samisk reindrift. Den er meget produktiv med meget  høye  slaktevekter.  Innenfor  det  samiske  reindriftsområdet  var  det  reindrifta  i  SørTrøndelag/Hedmark,  med  Riast/Hylling  som  et  førende  distrikt,  som  gikk  i  spissen  for produktivitetsrevolusjonen  i  reindrifta  i  Norge  omkring  1980  (Riseth  2000,  2009).  Dette området  har  som  vi  ser  i  gjennomgangen,  fortsatt  gode  resultater,  men  har  nå  noe  redusert produktivitet i forhold til tidligere på grunn av økende tap til rovdyr.</p>
<p>Sørsamisk  reindrift  sør  for  Stjørdalen  har  ei  spesielt  vanskelig  historie.  Det  politiske tilbakeslaget  på  slutten  av  1800-tallet  fikk  særlig  sterke  virkninger  her.  For  deler  av  denne regionen  skyldtes  det  delvis  at  bruken  av  landområdene  her  nok  ikke  var  like  kontinuerlig som  i  mange  andre  områder.  Men  den  viktigste  årsaken  var  at  bondesamfunnet  var  i ekspansjon opp mot fjellet, og at 1800-tallet var en meget nasjonalistisk epoke hvor bøndenes kår hadde stort politisk gjennomslag.</p>
<p>Samene  i  Trollheimen  kom  spesielt  ille  ut  da  Trollheimen  ikke  ble  reinbeitedistrikt  etter felleslappeloven  og  også  ble  rammet  av  tamreinforbud  omkring  forrige  århundreskifte. Trollheim-samene  hadde  derfor  lenge  en  høyst  usikker  tilværelse.  På  1970-tallet  fremmet villreininteresserte grunneiere sak mot reindrifta om beiteretten. Høyesterett avsa i 1981 dom for  at  reineierne  i  Trollheimen  ikke  hadde  selvstendig  rett  til  å  utøve  reindrift  på  fremmed grunn.  I  1984  fremmet  Regjeringa  en  egen  lov  (Trollheimen-loven)  som  ble  vedtatt  av Stortinget,  og  Landbruksdepartementet  innvilget  konsesjon  for  reindrift.  Selv  om  dette  løste lovlighetsproblemet, </p>
<p>Felleslappeloven  og  utredninger  fra  såkalte  <span type="quote">«Fjeldfinnkommisjoner»</span>  (Berg  1990),  støttet  av <span type="quote">«vitenskapelige»</span>  teorier  som  gjorde  samene  til  sene  innvandrere  i  disse  områdene  (Jünge 2005), gjorde det også meget vanskelig for reindrifta  innenfor reinbeitedistriktene å forsvare sine  interesser  mot  bønder  som  ekspanderte  og  anla  setervoller  på  reindriftas  mest  intensivt brukte  sommerområder  (melketrøer).  Dette  førte  til  sterk  tilbakegang  for  denne  reindrifta omkring  forrige  århundreskifte  (Fjellheim  2012).  Reorganisering  og  nyorientering  av reindrifta  i  Røros-området  i  etterkrigstida  og  fram  mot  1980-tallet  førte  til  stor produksjonsmessig og økonomisk framgang fra omkring 1980. Sørsamene var også førende i NRL  i  den  avgjørende  epoken  da  grunnlaget  for  den  nye  reindriftspolitikken  med  både hovedavtalen for reindrifta (1976) og ny reindriftslov (1978) ble lagt. Dette gjorde at de fikk en reindriftspolitikk som passet med deres driftsopplegg (Riseth 2000, 2009).</p>
<p>Særlig  utover  1990-tallet  skulle  det  vise  seg  at  selv  om  reindriftspolitikken,  som sektorpolitikk, var vellykket i sørsamisk område, var vernet av reindriftsarealene fortsatt altfor svakt. I Røros-området reiste grunneiere en rekke rettsaker på 1980- og 1990-tallet. Reindrifta tapte  flere  av  disse  og  fikk  høyesterettsdommer  mot  seg  med  begrunnelser  som  undergrov reindriftas  rettsstilling  også  innenfor  reinbeitedistrikt.  Ei  endring  av  reindriftsloven  i  1996 styrket  reindriftas  posisjon  noe,  men  viktigere  var  en  plenumsdom  i  Høyesterett  (Selbudommen) som slo fast at reindriftas rettigheter skulle vurderes ut fra dens egne forutsetninger. Presset fra rekreasjonssamfunnet er betydelig og øker over tid i relativt bynære områder (Lie et al. 2006).</p>
<p>Nord-Trøndelag  reinbeiteområde  hadde  fram  til  begynnelsen  av  1990-tallet  også  meget gunstige  produktivitetstall.  Som  følge  av  økende  rovdyrstammer  har  distriktene  nå  høye,  til dels meget høye, tap. Dette har ført til at produksjonen er redusert fra meget høy til middels.</p>
<p>Norges  implementering  av  Bernkonvensjonen  om  ville  dyr  og  planter  skjedde  også  uten  at reindrifta  fikk  innflytelse  på  dette.  Økende  rovdyrstammer  har  medført  betydelig  økning  av tap til freda rovdyr. Dette har fått størst utslag i Nord-Trøndelag og ført til markert nedgang i produktiviteten  de  to  siste  årtiene.  Rovdyrstatistikken  er  ikke  så  enkel  å  trenge  inn  i,  og dokumentasjonskravene  er  også  vanskelige  å  oppfylle,  men  reindriftsfaglige  vurderinger tilsier  at  reindrifta  i  enkelte  distrikter  kan  stå  i  fare  for  å  kollapse  fordi  det  tapes  for  mange produksjonsdyr (Danell 2010).</p>
<p>Nordland  og  Troms  utgjør  kjerneområder  i  regionen  med  ugunstig  vinterklima  (Tveraa  mfl. 2007), og slaktevektmaterialet i næringsoversikten bekrefter oppsummeringen til Tveraa mfl. av  at  reinsdyrene  i  disse  områdene  utvikler  mer  robust  kroppsstørrelse  og  høyere  toleranse mot vanskelige vintre. Gjennomgangen viser også at begge områder har redusert kalvetilvekst og produktivitet som følge av økte rovdyrtap.</p>
<p>Begge  områdene  har  også  overskudd  på  barmarksbeitekapasitet  (Reinbeitekommisjon  1967, Reinbeitekommisjon 2001). Næringsoversikten foran viser til og med at minst ett distrikt ikke benyttes  til reindrift.  Dagens  situasjon  for den  grenseoverskridende reindrifta mellom Norge og  Sverige  har  vært  uavklart  i  flere  år.  Den  norsk-svenske  reinbeitekonvensjonen  av  1972 utløp  i  2002  og  ble  rutinemessig  forlenget  med  fem  år  i  påvente  av  forhandlinger.  En fagkommisjon la i sin innstilling i 2001 til grunn at den nye konvensjonen skal legge til rette for  en  økologisk,  økonomisk  og  kulturelt  bærekraftig  grenseoverskridende  reindrift. Kommisjonen tok utgangspunkt i a</p>
<p>I påvente  av  den  nye  konvensjonen  vedtok  Norge  i  2005  en  lov  som  innebar  en  ensidig forlengelse av 1972-konvensjonen, mens Sverige har holdt seg til at uten konvensjon er det Lappekodisillen  som  gjelder.  Fraværet  av  en  gyldig  konvensjon  har  derfor  fått  ulike konsekvenser  for  norske  og  svenske  reindriftssamer.  Svenske  reindriftssamer  bestrider rettmessigheten av den norske loven av 2005 og har foretatt innflyttinger til Troms i strid med denne  loven,  mens  norske  myndigheter  har  foretatt  tvangsutdriving,  til  og  med  fra  områder som  ikke  er  brukt  av  norske  reindriftssamer  (Lenvikhalvøya).  Det  kunne  umiddelbart  virke som  om  svenske  myndigheter  støttet  <span type="quote">«sine»</span>  samer  gjennom  sin  henvisning  til  at Lappekodisillen gjelder, men Sveriges forhandlingsleder 2003–2005 Lars Norberg har avslørt et mindre flatterende bilde. I konvensjonsforhandlinger i 2004 ble svenske reindriftssamer for første gang spurt om hva de mente. Spørsmålet var om de ville akseptere videre forlenging av 1972-konvensjonen. Svaret ble et unisont nei.</p>
<p>Etter at Sverige sa nei til en forlenging, presenterte Norberg en strategi for at  Sverige skulle kreve at svenske reindriftsamer fikk tilbake områder de hadde tapt i 1972. Kort tid etter dette ble  den  erfarne  diplomaten  løst  fra  sitt  oppdrag  (Norberg  2007).  Sametingene  i  Norge  og Sverige  fikk  i  september  2012  sammen  med  Svenska  Samernas  Riksförbund  og  Norske Reindriftssamers Landsforbund som oppdrag fra norsk og svensk regjering å arbeide videre med  å  få  til  en  norsk-svensk  reinbeitekonvensjon  som  ivaretar  alle  parters  rettigheter  og interesser på en god måte. En grenseoverskridende samisk arbeidsgruppe ledet av Sametinget i Norge la i mars 2014 fram forslag til en ny konvensjonstekst. Nå er det opp til de to statene å  sørge  for  at  42  reinbeitedistrikter  og  samebyer  endelig  får  ordnede  forhold  på  tvers  av riksgrensen.</p>
<p><em type="bold">4.4.2 Finnmark </em></p>
<p>Finnmark omfatter pr. 2013 så mye som 73 % av all tamrein tilhørende norske statsborgere og har også  fått  det  vesentlige  av den offentlige oppmerksomheten som  reindrifta får,  inkludert myndighetenes oppmerksomhet.</p>
<p>Som  det  også  går  fram  av  forrige  delkapittel,  har  statens  politikk  med  tanke  på  å  regulere reintallet  i  Karasjok  og  Kautokeino  vært  fullstendig  mislykket.  Årsakene  til  dette  er sammensatt.  Et  grunnleggende  problem  er  at  det  ikke  forelå  en  helhetlig  analyse  av tilpasningssituasjonen  for  denne  reindrifta  da  reformene  fra  slutten  av  1970-tallet  ble iverksatt.  I  praksis  innførte  man  tiltak  som  i  hovedsak  var  utviklet  i  dialog  med  sørsamisk reindrift, som foregår i en langt mindre skala og har en annen politisk historie (Riseth 2000, 2009). Situasjonen i  Varanger/Polmak likner mer på den sørsamiske både gjennom at  det  er færre reineiere, og at de tidlig utviklet strategier som fokuserte både kalveslakt og økonomisk overskudd.</p>
<p>En  institusjonell  analyse  legger  vekt  på  at  endringene  fra  1960-  og  70-tallet,  både  den teknologiske  revolusjonen  og  en  større  integrasjon  i  storsamfunnet,  skapte  et  styringsbehov som reindriftas egne institusjoner ikke var sterke nok til å ivareta.  Sommerbeitegrensning og et åpent landskap med få naturlige grenser og et stort antall reindriftshushold og siidaer gjorde også disse områdene ekstra sårbare for ekspansjon (Riseth &amp; Vatn 2009).</p>
<p>Når det gjelder Karasjok og Kautokeino, stimulerte tilskuddsordninger over reindriftsavtalen i praksis  også  til  å  investere  i  økt  reintall  (Riseth  2000,  2009,  Hausner  et  al.  2012). Medforvaltningsorganene  (områdestyrer  og  reindriftstyret),  som  alle  hadde  flertall  av reineiere,  fastsatte  så  vidt  høye  øvre  reintall  at  reindriftsloven  ikke  bidro  til  å  begrense reintallet  på  Finnmarksvidda  på  1980-tallet.  Det  er  o</p>
<p>Stortingsmeldinga <em type="italic">En  bærekraftig  reindrift</em>  (St.  meld  28  (1991–1992))  evaluerte reindriftspolitikken og la opp til økt selvstyre i næringa. På slutten av 1990-tallet stilte NRL krav  om  å  få  utredet  en  ny  reindriftslov,  i  pakt  med  næringas  egne  behov.  Dette  ble  tatt  til følge av myndighetene. Lovkomiteen for utredning av ny reindriftslov bestod av et flertall av reindriftssamer og hadde en leder som nøt bred tillit blant reindriftssamene. Utredninga (NOU 2001:35)  ga  siidainstitusjonen,  som  ble  oversett  i  reindriftsloven  av  1978,  en  sentral  plass. Reinbeitedistriktene  fikk  i  utgangspunktet  ansvaret  for  å  regulere  reintallet  gjennom  å  lage </p>
<p><em type="italic">bruksregler</em>. Dette rimer godt med moderne fellesressursforskning som (jf. tekstboks 1) tilrår </p>
<p>mest mulig selvstyre og begrenset myndighetsinnblanding. Videre var det omfattende kontakt og  dialog  mellom  departementet,  Sametinget  og  NRL  i  perioden  mellom  utredning  og lovvedtak  i  2007,  og  det  synes  å  ha  vært  en  rimelig  samstemmighet  om  at  man  nå  fikk  en tjenlig reindriftslov (Gundersen &amp; Riseth, 2013).</p>
<p>Den  nye  reintallsveksten  ga  imidlertid  ny  næring  til  gammel  frustrasjon  for  sentrale myndigheter,  særlig  fagkomiteen  i  Stortinget.  Reintallet  i  Finnmark  har  blitt  framhevet  som det  sentrale  reindriftspolitiske  spørsmålet  i  gjentatte  stortingsdebatter  helt  siden  1980-tallet. To  statsråder,  Sponheim  (i  2005)  og  Brekk  (i  2011),  kom  begge  med  medieutspill  om tvangstiltak for å redusere reintallet. Sannsynligvis hadde de behov for å verne seg mot kritikk fra  Stortinget.  Det  skulle  imidlertid  bli  Riksrevisjonens  rapportering  som  førte  til  at sentralmyndighetene i praksis skiftet politisk linje fra dialog til konfrontasjon. Riksrevisjonen har  avgitt  to  rapporter  med  temaet  bærekraftig  reindrift  i  Finnmark.  Den  første  (fra  2003) inngikk i behandlingen av ny reindriftslov, mens den andre (Riksrevisjonen 2012) kom etter at den nye loven var iverksatt og etter rask stigning i reintallene gjennom hele 2000-tallet og mangelfull  oppfølging  av  nye  vedtak  om  øvre  reintall.  Ved  Stortingets  behandling  i  januar 2013 av Riksrevisjonens  rapport  stilte man departementet til  ansvar med  krav om  å pålegge Reindriftsstyret  å  vedta <em type="italic">forholdsmessig  reduksjon  av  reintallet</em>  for  en  rekke  distrikter  og siidaer som ikke har utarbeidet lovbestemte reduksjonsplaner. Dette er blitt lojalt fulgt opp av departementet og Statens reindriftsforvaltning. </p>
<p>Jeg  skal  her  ta  utgangspunkt  i  den  siste  av  Riksrevisjonens  to  rapporter.  Hovedfunnene  i denne rapporten var følgende:</p>
<p>1) Målet om en økologisk bærekraftig reindrift er fremdeles ikke realisert. Store deler av Finnmarksvidda er overbeitet, som følge av et for høyt reintall. 2) Det er fremdeles vesentlige svakheter i Landbruks- og matdepartementets styring for å nå målet om bærekraftig reindrift, selv om styringen er forbedret. Delmålet om økologisk bærekraft er operasjonalisert, mens delmålene om økonomisk og kulturell bærekraft ikke er tilstrekkelig operasjonalisert. 3) Det er avdekket svakheter ved bruken av reindriftsloven og reindriftsavtalen for å sikre en bærekraftig reindrift. (Riksrevisjonen 2012:9)</p>
<p>I sine merknader går revisjonen først igjennom omfanget av overbeiting. Videre viser man til at  gjennomsnittlige  slaktevekter  og  kjøttavkastning  ikke  er  i  samsvar  med  grenseverdiene  i kriteriene  for  økologisk  bærekraft,  og  påpeker  at  reintallet  må  reduseres  med  20  prosent. Revisjonen  anser  også  at  Stortingets  mål  ikke  er  realisert,  og  påpeker  at  den  økonomiske situasjonen for reineierne i Finnmark er forverret. Videre sier revisjonen at det ikke er <span type="quote">«mulig å  vurdere  om  reindriften  er  økonomisk  og  kulturelt  bærekraftig  fordi  målene  ikke  er tilstrekkel</span>.</p>
<p>I sine merknader til svakhetene i styringen peker revisjonen både på manglende avklaring av hvordan  de  folkerettslige  forpliktelsene  skal  ivaretas,  og  hvordan  konsultasjonsavtalen  kan brukes  bedre.  Det  pekes  også  på  at  det  er  uheldig  at  departementet  ikke  har  sørget  for  å realisere Reindriftsstyrets vedtak om øvre reintall.</p>
<p>Når  det  gjelder  reindriftsavtalen,  peker  revisjonen  på  manglende  informasjon  om tilskuddsordningenes  effekter  med  hensyn  til  bidrag  til  å  nå  mål  om  bærekraftig  reindrift. Riksrevisjonen  mener  prosessen  med  å  få  vedtatt  bruksregler  som  skal  avklare  beitebruk  og fastsette øvre reintall, har tatt for lang tid, og understreker også hvor viktig det er å fastsette bruksregler  med  øvre  reintall  for  vinterbeitedistriktene.  I  tillegg  peker  man  på  at departementet  må  ta  et  tydeligere  ansvar  for  å  utarbeide  reduksjonsplaner  og  gjennomføre reduksjonen.</p>
<p>Riksrevisjonens anbefalinger var også i tråd med merknadene, og som nevnt har departement og Storting fulgt opp saken i tråd med det revisjonen har lagt opp til.</p>
<p>Mine  kommentarer  til  Riksrevisjonens  vurdering  og  myndighetenes  oppfølging  er  flersidig. Det  er  ingen  tvil  om  at  revisjonens  faktiske  beskrivelse  av  beiteforhold  og  driftsøkonomi  er korrekt.  Det  er selvsagt  også meget  uheldig at  myndighetene ikke har klart å følge opp sine egne  vedtak,  og  at  man  ikke  har  vedtatt  øvre  reintall  for  de  mest  sårbare  områdene, vinterbeitene. Her stopper imidlertid også min enighet.</p>
<p>Jeg vil hevde både at (1) Riksrevisjonens vurderinger og tilrådinger er <em type="italic">inkonsistente</em>, og at (2) både  revisjonens  tilrådinger  og  oppfølgingen  fra  sentralmyndighetene  er  påfallende gjennomsyret  av  en <em type="italic">instrumentalistisk  mål-middel-tenkning</em>.  Jeg  skal  kommentere  dette nærmere. </p>
<p>Riksrevisjonen er for det første inkonsistent når man (a) kritiserer myndighetene for ikke å ha operasjonalisert  delmålene  om  økonomisk  og  kulturell  bærekraft  og  dermed  mangler nødvendig  styringsinformasjon,  samtidig  som  man  (b)  tilrår  mer  effektiv  styring  og  legger mer  styrke  i  gjennomføringen  av  vedtak.  Hvordan  skal  dette  forstås?  Dersom  målet  om økologisk  bærekraft  er  fullstendig  overordnet  målene  om  økonomisk  og  kulturell  bærekraft, hvorfor er det da så viktig med styringsinformasjon i forhold til disse kriteriene?</p>
<p>For det andre er det påfallende at Riksrevisjonen legger opp til, og at departement og Storting uten  videre  legger  til  grunn,  et  skifte  til  ensidig  ovenfra-og-ned-styring  (command  and control):</p>
<p><span type="quote">«I  henhold  til  reindriftsloven  skal  reinbeitedistriktene  gjennom  bruksregler  avklare beitebruk og fastsette øvre reintall. Bruksregler er en forutsetning for å nå målet om en økologisk  bærekraftig  reindrift.  Til  tross  for  at  det  har  hastet  med  å  få  vedtatt bruksregler  med  øvre  reintall  for  å  kunne  regulere  reintallet  til  et  økologisk bærekraftig  nivå,  har  prosessen  tatt  fire  og  et  halvt  år.  Etter  Riksrevisjonens vurderinger er dette for lang tid»</span> (Riksrevisjonen 2012:9).</p>
<p>Myndighetene  er  altså  utålmodige  fordi  prosessene  som  går  mellom  reindrifta  og reindriftsmyndighetene, går for sakte. Dette er ikke nytt. Det var også et gjennomgående tema i stortingsdebatten om reindriftsloven, og en gjentakelse av tidligere stortingsdebatter helt fra 1980-tallet (Gundersen og Riseth 2013). Det kan virke som om grunnen til at man bestemmer seg nå, er at man har større tiltro til tvangshjemlene i den nye loven enn i 1978-loven.</p>
<p>Sett  i  et  bredere  perspektiv  er  det  ikke  utypisk  at  sentralmyndigheter  er  preget  av  styring ovenfra og ned, men det påfallende er at når de samme sentralmyndighetene siden 1980-tallet har mislyktes med å vedta og gjennomføre styri</p>
<p>Selv  om  det  står  et  samstemmig  Storting  bak  dette,  er  jeg  bekymret  for  hvordan myndighetenes  nye  styringsforsøk  vil  virke  inn  på  problemløsningen.  I  verste  fall  kan  det bidra  til  både  å  forkludre  og  utsette  den.  Dette  fordi  forholdsmessig  reduksjon  (med,  om nødvendig,  tvangsmessig  gjennomføring)  klart  vil  ramme  unge  (med  lite  rein)  og  andre  som har tilpasset seg gjennom å redusere, mest, mens de store nok en gang kommer relativt best ut. Med andre ord, det er mye som tyder på at tiltakene vil ha liten legitimitet i næringa, og at de heller vil bidra til å skjerpe interne konflikter enn å løse dem. Det viktigste er kanskje at <em type="italic">det vil </em></p>
<p><em type="italic">hjelpe  lite  å  redusere  reintallet  umiddelbart  dersom  man  ikke  klarer  å  etablere  stabile løsninger  som  hindrer  reintallet  i  å  vokse  på  nytt.  Det  vil  forutsette  et  minimum  av  intern enighet mellom de berørte reineiere. </em> </p>
<p>For  øvrig  er  det  all  grunn  til  å  forvente  at  med  det  høye  beitepresset  som  det  er  nå,  så  vil naturen  selv,  før  eller  siden,  sørge  for  reduksjonen,  slik  det  skjedde  på  1990-tallet.  Både  av dyrevernmessige  og  økonomiske  hensyn  bør  de  aktuelle  reineierne  selvsagt  ta  ansvaret  for  å slakte før dette skjer.</p>
<p>Vi  kan  likevel  konstatere  at  så  langt  har  ikke  reineierne  i  Kautokeino  og  Karasjok,  eller tilstrekkelig mange av dem, klart, eller ønsket, å samarbeide slik at de vedlikeholder næringas bærekraft. Selv om det høye reintallet er et betydelig problem, vil jeg peke på at myndighetene ser  bort  fra  en  av  de  viktigste  lærdommene  fra  fellesressursforskninga: <em type="italic">Vellykket </em></p>
<p><em type="italic">ressursforvaltning  avhenger  av  at  ressursbrukerne  selv,  i  dette  tilfellet  reindriftssamene,  får ansvaret for å løse sine egne problemer. Som nevnt var dette også en hovedintensjon med den nye loven.</em> </p>
<p>Fellesressursforskninga  (se  tekstboks  1)  slår  altså  fast  at  det  må  bygges  opp  institusjonelle systemer hvor ressursbrukerne selv har kontrollen over regler og konfliktløsningsmekanismer. Det  er  slike  systemer  som  blir  robuste  og  kan  fungere  over  mange  generasjoner  (Ostrom 1990).  Det  er  tydelig  at  det  for  Kautokeino  og  Karasjok  er  betydelig  ubalanse  i  samspillet mellom  produksjonssystemet  og  det  institusjonelle  systemet  (se  figur  1).  Det  er  behov  for  å styrke  den  institusjonelle  endringskapasiteten.  Jeg  oppfatter  arbeidet  med  reindriftsloven  av 2007 som grunnleggende i så måte.</p>
<p><em type="bold">4.5. Oppsummering og konklusjon </em></p>
<p>Innledningsvis  pekte  jeg  på  at  bærekraft  er  et  meget  aktuelt  tema  ut  fra  både  internasjonal miljøpolitikk og fordi begrepet har spilt en vesentlig rolle i debatten om reindriftspolitikken i over 20 år. Jeg understreket  også at  sett i  historisk lys  er det  ingen selvfølge  å ha bærekraft som målsetting i reindriftspolitikken.</p>
<p>Reindriftsloven av 2007 legger til grunn at reindrifta skal være både økologisk, økonomisk og kulturelt bærekraftig. Jeg har pekt på at for å kunne vurdere om disse intensjonene faktisk blir virkeliggjort, må man svare både på hvilke faktorer som påvirker bærekrafta, og hvordan de virker sammen. Vi må også være i stand til å vurdere eller måle hvor god bærekrafta er, eller hvordan den utvikler seg.</p>
<p>På  et  overordnet  plan  har  jeg  tatt  utgangspunkt  i  et  egenutviklet  rammeverk  basert  på  en tilnærming  fra  fellesressursforskninga.  Dette  legger  til  grunn  at  samspillet  mellom produksjonssystemet  og  det  institusjonelle  systemet  vil  være  avgjørende  for  bærekrafta.  Jeg har videre trukket fram  de såkalte designprinsippene for robuste fellesressursinstitusjoner og sagt  at  de bør være  retningsgivende for hvordan  sosialøkologiske systemer  som  er  basert på fellesressurser, ka</p>
<p><em type="bold">4.5.1 Bærekraft i flere dimensjoner </em></p>
<p>Reindriftsloven av 2007 utdyper ikke nærmere hva man legger i de ulike bærekraftbegrepene, og  hva  som  er  sammenhengen  mellom  dem.  Som  nevnt  foran  må  økologisk  bærekraft  være grunnleggende for ei naturressursbasert næring. Den økologiske bærekrafta dreier seg derfor om  å  ta  best  mulig  vare  på  naturgrunnlaget.  Økonomi  defineres  ofte  som  husholdering  med knappe  ressurser.  Den  kulturelle  bærekrafta  viser  i  tillegg  til  reindriftsloven  også  til grunnlovens § 110a, til folkeretten og til Norges forpliktelse overfor samene som urfolk.</p>
<p>Foreløpig  er  økologisk  bærekraftig  operasjonalisert  bare  gjennom  at  LMD  har  etablert indikatorer for økologisk bærekraftig reintall (2008). Det kan være grunn til å peke på at disse kriteriene ikke inkluderer verken reindriftas  bidrag til  biologisk  mangfold eller  hvordan  ytre trusler  mot  reindrifta,  som  tap  av  beiteland,  påvirker  bærekrafta.  Ivaretakelse  av ressursgrunnlaget i en videre forstand enn gjennom beitebelegget omfattes med andre ord ikke av kriteriene.</p>
<p>Reindriftas produksjonsteori (Lenvik 1989, Kosmo og Lenvik 1985) etablerer en forbindelse mellom økologi  og økonomi. De etablerte bærekraftkriteriene  bygger på  første trinn  i  denne teorien, optimalisering av beitebelegget. Det andre trinnet, optimalisering av flokkstrukturen, er et element i den økonomiske bærekrafta, i form av produktivitet. Andre viktige elementer i den økonomiske bærekrafta må være taps- og kostnadsnivå, men  man må også ta hensyn til andre økonomiske faktorer.</p>
<p>Den  kulturelle  bærekrafta  dreier  seg  om  reindriftas  verdi  utover  det  at  den  produserer reinprodukter til eget  forbruk og varer som kan omsettes med fortjeneste på et marked. Den må  som  nevnt  omfatte  tilknytning  til  samiske  tradisjoner  og  lokale  fjellbygdtradisjoner, respekt for, og verdsetting av, reindriftssamenes nedarvede kunnskaper og problemløsningsstrategier, samt opprettholdelse av reindrifta i et omfang som gir grunnlag for levende samiske lokalsamfunn.</p>
<p>Det  er  foreløpig  heller  ikke  drøftet  politisk  hvilken  balanse  det  skal  være  mellom  disse dimensjonene.  Reindrifta  kan  for  eksempel  være  økologisk  bærekraftig  og  ha  et  lite  antall enheter  som  er  økonomisk  bærekraftige,  mens  den  kulturelle  bærekrafta  kan  være  lav  fordi man  tar  for  lite  hensyn  til  nedarvede  tradisjoner,  eller  at  reindriftsbefolkningen  blir  for  liten eller tilknytningen til det samiske samfunnet blir for svak.</p>
<p><em type="bold">4.5.2 Vurdering </em></p>
<p>Sett i større sammenheng er reindriftas naturgrunnlag truet av naturinngrep som representerer fragmentering  av  både  beiteland  og  driftsområder,  og  forstyrrelse  både  under  beiting  og driftsoperasjoner.  Ikke  minst  gjennom  nordområdepolitikken  og  myndighetenes  satsing  på gruvedrift  er  det  grunn  til  å  forvente  et  tiltakende  arealpress  mot  reindriftas  naturgrunnlag framover.  Dette  rammer  all  reindrift  i  Norge.  I  denne  forbindelsen  anser  jeg  det  som bekymringsfullt  at  myndighetene  har  avviklet  områdestyrene.  Næringa  mangler  nå  et regionalt  politisk  sektororgan.  Forbindelsen  både  til  fylkeskommunen  og  Sametinget  er dermed tydelig svekket (Riseth 2014).</p>
<p>De  pågående  klimaendringene  skaper  mange  utfordringer  for  reindrifta  (Riseth  mfl.  2009), ikke  minst  kan  skogsutbredelsen  på  områder  som  Finnmarksvidda  bidra  til  betydelig reduksjon av vinterbeitekapasiteten  (Karlsen mfl.  2012). På barmarksområdene vil reindrifta selv  være  en  viktig  bidragsyter  til  å  holde  tilgroinga  i  sjakk  gjennom  å  opprettholde  et tilstrekkelig beitepress. Den Herder mfl. (2004) viste at en reintetthet høyere enn 3–4 rein/km holder  tilbake  vierkratt  i  Nord-Finland.  Denne  studien  var  utført  på  områder  med  fattig vegetasjon. På rikere berggrunn v</p>
<p>Med tanke på de overordnede truslene som jeg har skissert ovenfor, er reindriftas overbeiting av lavbeitene i Karasjok og Kautokeino et begrenset problem. Det er også grunn til å minne om  det  uventet  positive  resultatet  fra  overvåkingsprogrammet  for  disse  lavbeitene:</p>
<p><em type="italic">Gjenveksten var  langt raskere enn tidligere studier tilsa</em> (Tømmervik mfl.  2012).  Likevel  er </p>
<p>det  grunn  til  å  understreke <em type="italic">at  store  deler  av  reindrifta  i  Karasjok  og  Kautokeino  verken  er </em></p>
<p><em type="italic">økologisk  eller  økonomisk  bærekraftig</em>.  De  sterkt  reduserte  lavbeitene  fører  også  (som  i </p>
<p>Finland)  til  økende  tilleggsforing,  bl.a.  med  silo,  som  også  har  fått  medieoppslag  som  et begynnende miljøproblem. I tillegg er det en stor ekstrakostnad, og det bringer reindrifta ut av den fordelaktige tilpasninga med kun å være avhengig av naturlig beite.</p>
<p>Jeg  har  også  framført  en  bekymring  for  at  myndighetenes  styringsiver  kan  medføre  en avsporing  fra  de  nødvendige  prosessene  med  reintallsfastsetting  og  reduksjon.  Søkelyset burde i stedet rettes mot å finne tillitsskapende metoder for reduksjon hvor alle aktører kunne komme positivt ut. Dessuten bør man se nærmere på vinterbeiteområdene.</p>
<p>Nordland  og  Troms  har  tre  store  problemer.  Det  ene  er  vanskelige  vintre.  Den  delen  av  det man  i  hvert  fall  kan  gjøre  noe  med,  er  å  få  økt  tilgang  til  sikrere  vinterbeiter  i  Sverige gjennom  den  norsk-svenske  reinbeitekonvensjonen.  Det  andre  er  en  altfor  liten  utnytting  av sommerbeiteressursene. Dette kan også løses gjennom å øke svenske reindriftssamers bruk av sommerområdene  –  også  dette  gjennom  den  norsk-svenske  reinbeitekonvensjonen.  Det  er derfor svært viktig at myndighetene følger opp arbeidet til den samiske arbeidsgruppa ledet av Sametinget i Norge og får ratifisert konvensjonen slik de samiske partene er blitt enige om.</p>
<p>Det tredje problemet er veksten i rovdyrstammene. I Nord-Trøndelag er dette problemet enda større  enn  i  Nordland  og  Troms,  og  det  er  også  et  klart  problem  i  Sør-Trøndelag/Hedmark. Det  er  helt  nødvendig  med  en  betydelig  reduksjon  av  rovdyrstammene  for  å  gjenvinne bærekrafta på det nivået som er mulig i disse områdene.</p>
<p>Reindrifta  i  Trollheimen  trenger  romsligere  rammer  (Danielsen  og  Riseth  2010).  Materialet har ikke kunnet bringe fram bærekraftproblemer i tamreinlagenes reindrift.</p>
<p><em type="bold">4.5.3 Konklusjon og anbefalinger </em></p>
<p>Jeg  anser  at  det  vesentlige  av  reindriftas  bærekraftproblemer  skyldes  ytre  forhold  som generelt  og  økende  press  på  driftsarealene  og  en  rovdyrpolitikk  som  ikke  tar  hensyn  til naturbaserte  næringer.  Store  deler  av  reindrifta  i  Kautokeino  og  Karasjok  er  i  økologisk  og økonomisk ubalanse, men tilpasningen av reintallet kan ikke skje på en anstendig og effektiv måte uten at myndighetene respekterer reindriftssamenes kultur og selvbestemmelse i samsvar med Norges internasjonale forpliktelser. Nedleggingen av områdestyrene skjedde på tross av tydelige protester fra både NRL og Sametinget.</p>
<p>For å styrke bærekrafta i reindrifta vil jeg tilrå følgende:</p>
<p>1) Myndighetene må benytte den kommende stortingsmeldinga om bærekraft i reindrifta til  å  utvikle  en  politikk  for  å  styrke  beskyttelsen  av  reindriftas  driftsområder. Myndighetene må også vektlegge reindriftas positive bidrag til å opprettholde et åpent landskap og biodiversitet.</p>
<p>2) Konsultasjonsordningen som ble etablert i 2005, må brukes mer aktivt for å utvikle en forpliktende  dialog  med  reindriftssamene,  NRL  og  Sametinget.  Det  vil  være  mer  i samsvar med myndighetenes internasjonale forpliktelser.</p>
<p>3) Myndighetene  må  gi  reindrifta  i  Finnmark  og  reindriftas  organer  ro  til  å  fastsette bruksregler og påfølgende reduksjon av reintal</p>
<p>4) Forslaget  fra  den  samiske  arbeidsgruppa  ledet  av  Sametinget  i  Norge  til  ny reinbeitekonvensjon med Sverige må søkes ratifisert og iverksatt snarest.</p>
<p>5) Myndighetene må utforme en rovdyrpolitikk som tar mye klarere hensyn til reindrifta og andre beitebrukere.</p>
</body></document>