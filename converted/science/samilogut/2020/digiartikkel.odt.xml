<document xml:lang="nob" id="no_id"><header><title/><genre code="science"/><author><unknown/></author><wordcount>10809</wordcount><conversion_status type="standard"/><availability><license type="standard"/></availability><multilingual/><metadata><uncomplete/></metadata><version>XSLtemplate $Revision$; file-specific xsl  Revision; common.xsl  $Revision$; </version></header>
<body>
<p>Med et tastetrykk</p>
<p>Bruk av digitale ressurser for samiske språk</p>
<p xml:lang="nno">Lene Antonsen og Trond Trosterud, UiT Norges arktiske universitet</p>
<p><em type="italic">Sammendrag: </em></p>
<p>Digital kommunikasjonen mellom myndigheter og brukere blir stadig mer utbredt, og mange offentlige etater forventer at brukerne skal ta kontakt via digitale kanaler. Det arbeides nå for at også samiske brukere skal kunne bruke sitt eget språk i slik kommunikasjon. Vi ser i denne artikkelen på hva som finnes av skriveverktøy og annen programvare til hjelp i skrive- og leseprosessen for samiske språk. I dag står de samiske språka relativt sterkt i digital sammenheng, men det var langt fra opplagt at det skulle gå slik. For nordsamisk skjedde innføringa av ei ny felles rettskriving, innføring av samisk skriftspråk i offentlig sammenheng, og begynnelsen på dataalderen omtrent samtidig. Denne artikkelen viser hvorfor de samiske språka trass i et vanskelig utgangspunkt står såpass sterkt i digital sammenheng som de gjør, og hvilke konsekvenser dette har fått for den samiske språksituasjonen. Vi har også hentet inn statistikk over bruk av en del digitale samiske språkverktøy. Samisk språkteknologi endrer folks atferd. Internasjonal standardisering gjorde det mulig å få samisk på internett på 1990-tallet. Samiske retteprogram har blitt en del av hverdagen for de aller fleste som skriver samisk. Innføringa av samiske tastatur på mobiltelefonen økte kvaliteten på samisk tekst på Facebook drastisk. Da maskinoversetting ble tilgjengelig forsvant store deler av diskusjonen om hvorvidt det skulle være lov til å skrive på samisk i nettdiskusjoner. Nettordbøker med grammatikk og lenke til autentisk samisk tekst går et langt steg i å kompensere for den svake posisjonen samiske språk har i samfunnet som helhet. Oversetting av tekst til samisk utgjør en flaskehals i svært mange sammenhenger, særlig når det gjelder skolebøker og sakprosa, så mer effektive rutiner for oversetting vil ha stor innflytelse på tilgang på samisk tekst. Bruk av oversettingsminne og automatisk oppslag av fagtermer vil også gjøre det lettere for oversetterne å få en mer konsistent terminologi. Til slutt drøfter vi utviklinga av språkteknologiske løsninger framover, og hva det innebærer for arbeidet med å styrke bruk av samiske språk på ulike samfunnsområder.</p>
<list><p type="listitem"><span>Innledning </span></p>
</list><p>For majoritetsspråksbrukere i Norden har det alltid vært en selvfølge å kommunisere skriftlig med offentlige myndigheter. De siste tiåra har kommunikasjonen gått mer og mer over til digital form, og mange offentlige etater forventer at brukerne skal ta kontakt via digitale kanaler. Det arbeides nå for at også samiske brukere skal kunne bruke sitt eget språk i slik kommunikasjon. Siden samisk ikke har vært brukt i kommunikasjon med det offentlige tidligere, trenger man ord og terminologi for denne kontakten. Dessuten har mange samisktalende hatt liten eller i verste fall ingen skriveopplæring på skolen, og for alle samisktalende gjelder at de i liten grad blir eksponert for det skrevne ord på samisk. Satsninga på digitalisering også for samiske språk kan på lengre sikt bøte på dette, men for å komme så langt må en del grunnsteiner være lagt. Samiske tastaturer, retteprogram og andre hjelpemidler må være tilgjengelig, og det samme må kunnskapen om og bruken av dem være. Når det gjelder å skrive på samisk på internettsider og i sosiale medier, er et viktig hinder at ikke alle leserne behersker språket, og da er maskinoversetting fra samisk til majoritetsspråket et relevant verktøy.</p>
<p>Digitaliseringsprosessen innebærer en kontinuerlig utvikling av nye verktøy, som intelligente søkemotorer på internett, oversettingsprogram mellom flere språk, maskinell opplesing av tekst, program som kan ta imot taleinstrukser, og så videre. For at minoritetsspråk skal kunne overleve i en hverdag hvor vi bruker mer og mer av slike tjenester, er det nødvendig at slike program også er utvikla for disse minoritetsspråka.</p>
<p>Vi vil i denne artikkelen se på hva som finnes av skriveverktøy og annen programvare til hjelp i skrive- og leseprosessen for samiske språk. I den grad vi har fått tilgang til logger eller statistiske opplysninger, vil vi også se på bruken av programma.</p>
<list><p type="listitem"><span>Bakgrunn </span><list><p type="listitem"><span>Digitalisering og språk </span></p>
</list></p>
</list><p>Digitalisering er en prosess som <em type="italic">konverterer informasjon til et digitalt format </em>, dvs. maskinlesbar informasjon i et format bestående av tall (null eller en). I denne artikkelen vil vi begrense oss til digitalisering av samiskspråklige data, og dataprogramma brukt for å prosessere slike data og som er åpent tilgjengelige for samisktalende, med vekt på situasjonen i Norge. </p>
<p>I dag står de samiske språka relativt sterkt i digital sammenheng, men det var langt fra opplagt at det skulle bli slik. For nordsamisk skjedde innføringa av ei ny felles rettskriving, innføring av samisk skriftspråk i offentlig sammenheng, og begynnelsen på dataalderen omtrent samtidig (ny rettskriving i 1979, og de andre prosessene fra og med 1980-talet). De samiske språka gikk inn i dataalderen med bokstaver som ikke var brukt i alfabeta til flertallsspråka: sørsamisk <em type="italic">ï </em>, lulesamisk <em type="italic">á, ŋ </em>, nordsamisk <em type="italic">á, č, đ, ŋ, š, ŧ, ž </em>, enaresamisk <em type="italic">â, á, č, đ, ŋ, š, ž </em>, skoltesamisk <em type="italic">â, å, č, ʒ, ǯ, ŋ, đ, ǧ, ǥ, ǩ, ŋ, õ, š, ž, ´ </em>og kildinsamisk <em type="italic">а̄, ӓ, е̄, ӣ, ӆ, ӎ, ӊ, ӈ, о̄, ҏ, ӯ, ө, э, э̄, ю̄, я̄, ѣ </em>. Mengden ekstrabokstaver øker jo lenger nordøstover vi kommer, det samme gjør behovet for tilpassede tastatur og tegnsett. Også for språkteknologiske verktøy var utgangspunktet vanskelig. De samiske språka har en grammatisk struktur som gjør at måten å lage ordretteprogram som var utvikla for engelsk og andre vesteuropeiske språk passer dårlig for samisk. Mye lå dermed an til at de samiske språka skulle få store problemer med overgangen til digital språkbehandling. </p>
<p>Denne artikkelen vil vise hvorfor de samiske språka trass i et vanskelig utgangspunkt står såpass sterkt i digital sammenheng som de gjør, og hvilke konsekvenser dette har fått for den samiske språksituasjonen. Vi har også hentet inn statistikk over bruk av en del digitale språkverktøy. Til slutt vil vi drøfte utviklinga av språkteknologiske løsninger framover, belyse noen mangler og se på hva det innebærer for arbeidet med samisk språk.</p>
<list><p type="listitem" xml:lang="nno"><list><p type="listitem" xml:lang="nno"><span>Språkteknologi </span></p>
</list></p>
</list><p>I utgangspunktet er språkteknologi all teknologi som kan brukes for å behandle språk. I dag blir termen brukt om <em type="italic">dataprogrammas evne til å analysere, produsere, endre eller respondere på menneskelig tekst og tale </em>. Språkteknologi er en viktig del av teknologifeltet. Vi mennesker bruker naturlig språk når vi interagerer både med hverandre og med datamaskinene, og det å gjøre maskinene i stand til å behandle naturlig språk griper dermed inn i store deler av programvareutviklinga. Nettopp derfor er også språkteknologien djupt integrert i de ulike dataløsningene, og de ligger også an til å få ei viktig rolle i det nye <em type="italic">Tingenes internett </em>, der vi kan kommunisere med høyttalerne, kjøleskapene, ytterdørene og bilene våre. Spørsmålet er om vi da kan bruke samisk? </p>
<list><p type="listitem"><list><p type="listitem"><span>Åpen kildekode </span></p>
</list></p>
</list><p>Programvareutvikling foregår langs to ulike framgangsmåter: <em type="italic">lukka </em>og <em type="italic">åpen </em>kildekode. Åpen kildekode skiller seg fra lukka ved ikke bare å gi tilgang til den ferdige programfila, men også til filene som blei brukt for å lage den. Med en slik tilgang kan man lage sin egen versjon av programmet, og for eksempel tilpasse det til egne formål. Åpen kildekode er viktig av to grunner: Hvis språkmodellkoden er kontrollert av programvarehuset som lager brukerprogramma den skal integreres i, risikerer språksamfunnet (dvs. de som bruker språket) at de lingvistiske ressursene språkbrukerne har vært med på å lage, bare dukker opp i programma laget av dette programvarehuset, og ikke i andre. I verste fall går ressursene tapt hvis programma som de er integrert i, går ut av bruk. Lukka kildekode vil også stenge språkmodellene ute fra programvare som har som krav at alle bestanddelene skal være åpen kildekode, for eksempel i akademiske miljøer eller programmer laga på dugnad. For store språksamfunn blir dette løst ved at det lages flere konkurrerende språkmodeller, noen åpne og andre lukka. Små språksamfunn har ikke ressurser til dette, og derfor er åpen kildekode viktig for samiske språk. I kapittel 4.3 er det eksempler på at åpen kildekode gir flere aktører muligheter til å lage ordbøker og ordboksapper. </p>
<list><p type="listitem"><span>Samisk språkteknologi </span></p>
</list><p>Her presenterer vi eksisterende infrastruktur og programvare for behandling av samiske språk. Det største miljøet som arbeider med dette er ved UiT Norges arktiske universitet, vi er sjøl en del av dette miljøet, og dette vil også bli gjenspeilet i presentasjonen vår. Vi vil likevel også legge vekt på å presentere andre miljø og initiativ.</p>
<list><p type="listitem"><list><p type="listitem"><span>Oppstarten for samisk språkteknologi </span></p>
</list></p>
</list><p>Arbeidet med å bygge opp språkteknologi for samiske språk startet i 2001 ved UiT, de første åra bare med en stilling, men fra 2008 var det tre faste stillinger, under navnet <em type="italic">Giellatekno </em>. Det norske sametinget etablerte i 2004 <em type="italic">Divvun </em>-gruppa som hadde som formål å bygge ordretteprogram for de tre offisielle samiske språka i Norge. Divvun-gruppa samarbeida fra begynnelsen av tett med UiT og blei i 2011 også flytta formelt fra Sametinget til UiT, med finansiering fra Kommunal- og moderniseringsdepartementet. Gruppene har sammen bygd språkteknologiske ressurser for flere samiske språk. </p>
<list><p type="listitem"><list><p type="listitem"><span>Samiske kodetabeller </span></p>
</list></p>
</list><p>En <em type="italic">kodetabell </em>er i denne sammenheng ei liste av bokstaver og andre tegn der hvert tegn har en unik tallverdi, slik at datamaskinen skal være i stand til å prosessere det. I løpet av 80-tallet vokste det fram ulike ad hoc-kodetabeller for nordsamisk, der bokstaver brukt i andre europeiske språk blei erstattet med samiske bokstaver. Dataløsninga som gikk under navnet <em type="italic">Winsam </em>var for eksempel avhengig av egne nordsamiske <em type="italic">typesnitt </em>(også kalt fonter), der bokstavene i den vesteuropeiske kodetabellen blei erstattet slik: <em type="italic">č → č, š → š, đ → đ, ž → ŧ og ŋ → ŋ </em>. Kodetabellene som dermed oppsto, hadde ingen offisiell status, men var avhengig av at brukerne installerte typesnitt der bokstaven <em type="italic">Č </em>blei gjengitt som en <em type="italic">Č </em>, osv. Så lenge datamaskina blei brukt som ei skrivemaskin med printer i samme rom, gikk dette bra, men bare det å sende et manuskript i diskettform f.eks. til en forlegger som ikke hadde de rette samiske typesnitta, førte til at den samiske teksten ikke kunne trykkes. Den nordsamiske ortografien fra 1979 hadde endelig fjerna grensene som delte opp nordsamisk, men nå var det samiske språksamfunnet på nytt i en situasjon der riksgrensa blei et hinder: På andre sida av grensa hadde de andre kodetabeller. Å publisere på internett (da det kom) var heller ikke mulig. </p>
<p>Det var ikke bare samisk som hadde vanskeligheter med å representere bokstavene sine på 1980-tallet. De store dataprodusentene og det internasjonale standardiseringsorganet ISO slo i 1993 sammen de respektive tegnsettstandardene sine til en felles standard for alle bokstaver for alle levende (og etterhvert også alle utdødde) språk, <em type="italic">Unicode </em>. Fra og med 1993 var det klart at alle problemer med bokstaver i prinsippet var løst. Det skulle likevel gå godt over 10 år før Unicode var implementert i nye datamaskiner, og fremdeles (i 2020) kan samiske tegn dukke opp som spørsmålstegn, f.eks. i NRK Sápmi sin app for smarttelefoner. </p>
<list><p type="listitem"><list><p type="listitem"><span> Regelbasert språkteknologi </span></p>
</list></p>
</list><p>Det finnes ulike språkteknologiske teknologier, og ressursene som finnes for språket det gjelder er avgjørende for valg av teknologi. Det finnes ikke store nok tekstsamlinger til at de inneholder alle samiske ord, heller ikke for nordsamisk, selv om tilgjengelig tekst for nordsamisk er 30 ganger større enn for andre samiske språk, se kap. 4.4. Løsningen er derfor å generere alle ordene.</p>
<p>Det er ikke nok å lage en liste over alle grunnformene og automatisk legge til forskjellige bøyningsendinger til ordstammene, fordi bøyning av samiske ord ofte medfører endring også av bokstaver inne i stammen av ordet, som i orda <em type="italic">g oa hti - g o điide </em>og <em type="italic">g åe tie - g öö tide </em>(gamme/hus i grunnform og illativ flertall, på henholdsvis nordsamisk og sørsamisk). Derfor har man heller valgt å lage en datalingvistisk modell for hvert samisk språk. Modellen inneholder lister av ord på språket, og den genererer alle bøyningsformer og ordavledninger for disse orda, i tillegg til å lage alle mulige sammensetninger med orda. I tillegg til selve ordet, gir modellen også grammatisk informasjon om hvert ord. Slik kan man for eksempel produsere orda som skal være med i et ordretteprogram. Ord som ikke kan genereres for det språket modellen er laga for, blir merka med en rød strek. Deretter genererer modellen fem forslag på riktige skrevne ord, som likner på ordet som ikke blei godkjent. </p>
<p>I og med at det kan generere orda, kan programmet også analysere dem, dvs. fortelle hva som er grunnformen og hvilken bøyningsform (evt. ordavledning eller sammensetning) ordet har. Dessuten har man et program som kan analysere hele setninga, og fortelle hvilken funksjon hvert ord har i forhold til de andre orda i setninga, f.eks. om ordet <em type="italic">beatnaga </em>(= hund) står som eier av noe eller som objekt i setninga. Disse to programma sammen er grunnlaget for oversettings<em type="italic">regelbasert språkteknologi </em>, i motsetning til <em type="italic">statistisk basert språkteknologi </em>. (Les mer om regelbasert språkteknologi for samiske språk i Antonsen &amp; Trosterud 2010 og Antonsen 2018.) systemet som beskrives i kapittel 4.5.1. Begge programma består av regler formulert av lingvister, derfor kalles dette </p>
<list><p type="listitem"><span>Språkteknologiske verktøy og bruken av dem </span></p>
</list><p>Det aller meste av språkteknologiske verktøy for samiske språk er laga ved UiT, i samarbeid med brukermiljø og andre aktører. I dette kapitlet gir vi statistikk både for verktøy som kan lastes ned, og for verktøy som brukes online. For den første gruppa har vi bare loggdata for hvor mange ganger programma er lasta ned, mens vi for den andre gruppa til en viss grad også har loggdata for bruken. Vi ser på disse loggene, og drøfter implikasjonene av det de viser.</p>
<list><p type="listitem" xml:lang="est"><list><p type="listitem" xml:lang="est"><span>Tastaturer </span></p>
</list></p>
</list><p>For å skrive på datamaskin er det ikke nok å ha bokstaver, det må også finnes et tastaturoppsett for å skrive dem inn. Å lage samiske tastatur har vært en viktig del av det samiske språkteknologiske arbeidet fra starten av.</p>
<p>Da personlige datamaskiner kom i bruk på 1980-tallet, kom de med tastaturer som kunne produsere tekst på engelsk, norsk, svensk, finsk, tysk og fransk. Alle samiske skriftspråk fra og med nordsamisk og østover hadde en ortografisk standard med bokstaver som ikke kunne bli produsert med disse tastaturene, og utviklinga tok dermed et steg bakover fra de manuelle skrivemaskinene. Selv om det hadde gått sakte å skrive f.eks. nordsamisk med manuelle skrivemaskiner, hadde det likevel vært mulig å få det til. Bokstaven <em type="italic">Š </em>kunne f.eks. bli skrevet som en <em type="italic">S </em>med både akutt og grav aksent. </p>
<p>Med de nye datamaskinene var dette ikke lenger mulig, og det måtte skapes nye løsninger for de samiske bokstavene. Selv om det i og for seg kunne ha oppstått en standardisert samisk tastaturlayout, laga ulike aktører hver sin standard. Ved midten av 1990-tallet hadde to norske og en finsk aktør laga samiske tastaturer, alle med de samiske bokstavene på ulike posisjoner.</p>
<p>I 1997 foreslo det fellesnordiske <em type="italic">Samisk datautvalg </em>en ny tastaturlayout for nord-, enare- og skolte<em type="italic">Ŧ </em>fikk posisjonen til <em type="italic">Y </em>heller enn <em type="italic">AltGr T </em>, selv om <em type="italic">Y </em>var vanligere enn <em type="italic">Ŧ </em>i samisk tekst), og deretter vedtatt som standard av de nordiske standardiseringsorgana. Den har siden vært en fast del av operativsystema for Macintosh og Windows. Også Linux-distribusjonene kommer med samiske tastaturer ferdig installert. samisk, og distribuerte den sammen med de nye samiske kodetabellene. Denne tastaturlayouten blei marginalt endret av Samisk Parlamentarisk råd (bokstaven </p>
<p>Med innføringa av smarttelefoner fra og med 2007 starta tastaturproblemet på nytt. Telefonene var i utgangspunktet lukka system, bare produsentene kunne legge til støtte for ulike språk, og de produserte i utgangspunktet bare tastaturer for en handfull språk. Et godt eksempel er ukrainsk, som med 60 millioner talere ikke fikk tastaturlayout for iPhone, slik at det vokste opp en illegal industri for å endre telefonene, med tap av garantirett som resultat. I 2014 åpna Apple for at eksterne programvarehus kunne legge til tastatur for iPhone. Det første nordsamiske tastaturet kom samme år, og fra og med 2016 har Divvun og Giellatekno tilbudt tastatur og stavekontroll for både Apple- og Android-mobiltelefoner. I perioden desember 2014–15.5.2020 har det samiske tastaturet for iOS (iPhone og iPad) blitt lasta ned via AppStore 49.200 ganger, og det tilsvarende Android-tastaturet via Google Play 6630 ganger. 44.600 av nedlastingene blei utført i Norge, 2120 i Finland, 1060 i Sverige, og resten primært fra Europa. Fra og med 2014 fins det også et iPhone-tastatur for nordsamisk laga av Tim Valio 1 .</p>
<p>Gitt at de yngste og aller eldste aldersgruppene ikke bruker mobiltelefon, er det samlede nedlastingstallet for mobiltastaturer (56.000) mer enn tre ganger så stort som tallet på samiskspråklige mobiltelefonbrukere 2 . Selv om mobilbrukerne kan ha skifta mobil eller oppdatert tastatur flere ganger i løpet av perioden, viser nedlastingstalla at den alt dominerende delen av det samiske språksamfunnet har tilgang til samiske bokstaver på mobiltelefonen sin. Tilgangen til samiske tastaturer for mobiltelefoner har hatt innflytelse på bruken i sosiale medier. Samiske språk har helt fra starten av stått sterkt på Facebook, en av grunnene kan være at det fra 1990-tallet fram til Facebook blei vanlig eksisterte et tilsvarende nettsamfunn for samer, nemlig <em type="italic">Saminet </em>. Facebook fikk også relativt tidlig et brukergrensesnitt på samisk, dvs. at brukerne kan velge å ha menyer og overskrifter på samisk. I 2013 var 35 % av tekst på nordsamisk på Facebooks diskusjonssider skrevet uten samiske bokstaver. I 2019 var denne prosenten nede i 5 %. Det som hadde skjedd i mellomtida var at smarttelefonene fra og med 2014 hadde fått tilgang til samiske tastatur, og at bortimot hele språksamfunnet hadde lasta dem ned. </p>
<list><p type="listitem"><list><p type="listitem"><span>Ordretteprogram </span></p>
</list></p>
</list><p>De første versjonene av ordretteprogrammet Divvun blei lansert seinhøstes 2007 for nordsamisk og lulesamisk, mens for sørsamisk blei den første versjonen ferdig i 2010. Programma har fulgt de samiske normeringsrådenes 3 vedtak, i tillegg til ordbøker og grammatikkbøker og generalisering av skriftspråkets prinsipper (jf. Antonsen 2013). Etter at Sámi Giellagáldu 4 blei opprettet i 2015, er det dette organet som normerer nord-, lule-, sør-, enare- og skoltesamisk. Ordretteprogramma kommer stadig ut i nye versjoner som er tilpasset nye versjoner av operativsystema for PC og Mac, mens det lingvistiske innholdet ikke oppdateres like ofte. Det er også laga et ordretteprogram for enaresamisk 5 (Morottaja m.fl. 2018), og beta-versjoner 6 for skoltesamisk 7 (jf. Rueter &amp; Hämäläinen 2020) og pitesamisk 8 .</p>
<p>Ordretteprogrammet ser bare enkeltord og ikke sammenhengen de står i, og dermed kan ikke programmet vurdere om valget av ord er riktig, eller om det er brukt riktig bøyningsform av ordet i den aktuelle sammenhengen. En evaluering av den nordsamiske versjonen av programmet viser at det likevel finner omtrent 80 % av skrivefeilene i tekster skrevet av morsmålstalere, og at det gir riktig forslag til retting i 82 % av tilfella (Antonsen 2013).</p>
<p>Divvun-programma kan lastes ned fra internett, og installeringspakkene kan også lastes ned og distribueres til flere datamaskiner innafor samme institusjon. Siden 2016 har det også vært mulig å bruke programmet online, noe som har gjort det mulig å bruke programmet når det av forskjellige grunner ikke er mulig å installere programmet på egen datamaskin. Fra og med 2019 har Divvun lansert <em type="italic">Divvun Installer </em>, der brukeren laster ned installasjonsprogrammet, som deretter sørger for at stavekontrollen til enhver tid er oppdatert. </p>
<p>Sett under ett blei alle Divvun-programma for de samiske språka i Norge lasta ned 20.555 ganger i perioden 12.4.2010–28.3.2017 9 . De fordelte seg på de ulike språka på følgende måte: retteprogram for nordsamisk 2983 nedlastinger, for lulesamisk 576, for sørsamisk 493 og felles retteprogram for alle tre språk 16503. Hvis vi i stedet ser på fordelingene landa imellom ser vi at retteprogramma har blitt lasta ned 10.819, 2577 og 1541 ganger fra henholdsvis Norge, Sverige og Finland, og 5618 ganger fra andre land 10 . I prosent tilsvarer dette at 52 %, 44 % og 64 % av de samisktalende i hvert av de tre landa har lasta ned programmet. På den ene sida har nok mange språkbrukere lasta ned programmet flere ganger, men på den andre sida er det en relativt stor del av de samisktalende som ikke skriver samisk på datamaskin i det hele tatt 11 , og vi konkluderer med at de aller fleste som skriver på samisk, har tilgang til samiske retteprogram. Siden 2016 har det også vært mulig å bruke Divvun-programmet online 12 og som retteprogram på systemnivå 13 .</p>
<p>I februar 2020 lanserte Divvun en tidlig versjon av en grammatikkontroll for nordsamisk, dvs. et program som ikke bare retter skrivefeil, men også feil bruk av ord som er skrevet riktig, og feil samskriving eller særskriving av ord (Wiechetek m.fl. 2019).</p>
<list><p type="listitem"><list><p type="listitem"><span>Ordbøker </span></p>
</list></p>
</list><p>Ordbøker er spesielt viktige for minoritetsspråkstalere, som på langt nær blir eksponert for språket sitt på alle samfunnsområder like mye som majoritetsspråkets talere.</p>
<list><p type="listitem" xml:lang="dan"><list><p type="listitem" xml:lang="dan"><list><p type="listitem" xml:lang="dan"><span>Ordbøker med bøyningsformer </span></p>
</list></p>
</list></p>
</list><p>Giellatekno sine NDS-ordbøker (NDS = <em type="italic">Neahttadigisánit </em>, "Nettordbok") består av søkeord i grunnform og en eller flere oversettinger. I norsk-nordsamisk ordbok er det nesten 3000 setnings<em type="italic">Korp </em>, se kapittel 4.4, og dermed få tilgang til autentiske språkeksempel. eksempler, for andre språkpar er det færre. NDS-ordbøkene kan grammatikk, dvs. at når brukeren skriver inn et bøyd ord gir ordboka grammatisk informasjon om søkeordet, i tillegg til grunnform og oversetting. Ved å klikke på det samiske ordet, får man en tabell med bøyningsformer av ordet, som blir generert der og da ved hjelp av språkmodellen som er beskrevet i kapittel 3.3. Det er også mulig å velge å søke etter ordet i tekster via grensesnittet </p>
<p>Ordpara for den nordsamisk-norske ordboka bygger opprinnelig på Nils Jernslettens <em type="italic">Álgosátnegirji </em>som har 4000 ordpar, men seinere har det blitt lagt til ordpar fra flere kilder, bl.a. blei det lagt til 15.000 ordpar fra ei tekstsamling bestående av administrative tekster oversatt fra norsk til nordsamisk 14 . Ordbøkene for nordsamisk-finsk er basert på leksikalsk materiale fra <em type="italic">Institutionen för de inhemska språken </em>i Finland, som igjen bygger på Konrad Nielsens ordbøker (1932–1962). I tillegg er det til begge ordbøkene lagt til noen tusen av de vanligste orda på majoritetsspråka, sammen med oversettelse. </p>
<p>Ordbøkene for sørsamisk og norsk bygger på materiale utarbeida av Albert Jåma og Tove Brustad i Hemnes sameforening 15 . Alle disse ordbøkene har fått mange ordpar fra arbeidet med språklæringsprogramma <em type="italic">Oahpa </em>, for sørsamisk var språksenteret <em type="italic">Aajege </em>i Røros med i arbeidet. </p>
<p>Den enaresamiske ordboka inneholder først og fremst Valtonen &amp; Olthuis's ordbok (2016). Ordpara i den skoltesamiske ordboka kommer fra Sammallahti &amp; Mosnikoffs ordbok (1991). Den pitesamisk ordboka bygger på <em type="italic">Pitesamisk ordbok </em>(Wilbur 2016). Filene med ordpar til de nevnte ordbøkene er nedlastbare på internett under lisensen CC-BY. Det betyr at også andre aktører kan bruke ordboksmaterialet, noe vi kommer tilbake til i kapittel 4.3.2. </p>
<p><em type="italic">Tabell </em>. Bruk av NDS-ordbøkene i perioden mars 2019–februar 2020. </p>
<p xml:lang="nno"><em type="italic">Språkpar </em></p>
<p xml:lang="spa"><em type="italic">Ordpar </em></p>
<p><em type="italic">fra samisk </em></p>
<p xml:lang="spa"><em type="italic">Ordpar </em></p>
<p><em type="italic">til samisk </em></p>
<p><em type="italic">Søk (netto) i ett år </em></p>
<p xml:lang="rmy-rka"><em type="italic">Prosentandel </em></p>
<p xml:lang="nno"><em type="italic">treff </em></p>
<p><em type="italic">Søk pr taler </em></p>
<p xml:lang="dan"><em type="italic">(talere) </em></p>
<p xml:lang="nno">nordsamisk↔︎norsk</p>
<p xml:lang="vep">44.906</p>
<p xml:lang="vep">36.775</p>
<p xml:lang="vep">1.436.218</p>
<p xml:lang="vep">86,5 %</p>
<p xml:lang="vep">72 (20.000)</p>
<p>nordsamisk↔︎finsk</p>
<p xml:lang="vep">13.198</p>
<p xml:lang="vep">16.055</p>
<p xml:lang="vep">442.971</p>
<p xml:lang="vep">84,3 %</p>
<p xml:lang="vep">261 (1700)</p>
<p>sørsamisk↔︎norsk</p>
<p xml:lang="vep">15.216</p>
<p xml:lang="vep">19.883</p>
<p xml:lang="vep">477.939</p>
<p xml:lang="vep">89,8 %</p>
<p xml:lang="vep">1593 (300)</p>
<p xml:lang="isl">enaresamisk↔︎finsk</p>
<p xml:lang="vep">29.353</p>
<p xml:lang="vep">30.630</p>
<p xml:lang="vep">322.246</p>
<p xml:lang="vep">89,7 %</p>
<p xml:lang="vep">806 (400)</p>
<p>skoltesamisk↔︎finsk</p>
<p xml:lang="vep">25.326</p>
<p xml:lang="vep">41.390</p>
<p xml:lang="vep">445.887</p>
<p xml:lang="vep">95,2 %</p>
<p xml:lang="vep">1486 (300)</p>
<p>skoltesamisk↔︎norsk</p>
<p xml:lang="vep">4003</p>
<p xml:lang="vep">6189</p>
<p xml:lang="vep">1111</p>
<p xml:lang="vep">82,4 %</p>
<p xml:lang="vep">-</p>
<p xml:lang="nno">skoltesamisk→engelsk</p>
<p xml:lang="vep">4782</p>
<p xml:lang="vep">0</p>
<p xml:lang="vep">1461</p>
<p xml:lang="vep">78,6 %</p>
<p xml:lang="vep">-</p>
<p>pitesamisk→svensk</p>
<p xml:lang="vep">5436</p>
<p xml:lang="vep">0</p>
<p xml:lang="vep">760</p>
<p xml:lang="vep">79,3 %</p>
<p xml:lang="vep">20 (30)</p>
<p xml:lang="nno">Kilde: Giellatekno UiT 16 .</p>
<p>Tabell 1 viser størrelsen på og bruken av de forskjellige NDS-ordbøkene 17 . Lulesamisk har ikke ordbok i NDS-format fordi Anders Kintels lulesamiske ordbok ikke har en struktur som gjør det mulig å bruke analyse med en språkmodell slik det blir gjort i NDS. Ordboka er likevel tilgjengelig som e-ordbok i ordboksappen <em type="italic">Julevbágo </em>, se kapittel 4.3.2. </p>
<p>Andre og tredje kolonne fra venstre gir antall ordpar for de aktuelle språkpara, neste kolonne viser antall søk i perioden. Ikke alle søka gir treff i ordboka, og fjerde kolonne angir prosentandelen av treff i ordboka. Alle ordbøkene gir forslag på ord når man begynner å skrive søkeordet, og dette er nok en medvirkende årsak til at også de minste ordbøkene har høy treffprosent. Når vi sammenlikner antall søk med stipulert antall samisktalende i henholdsvis Norge og Finland, kan vi beregne hvor mange ganger hver taler i gjennomsnitt har gjort et søk i ordboka i løpet av ett år (kolonnen helt til høyre).</p>
<p>Brukerloggene viser en markant forskjell mellom de samiske språka: alle de mindre samiske språka bruker ordboka mye oftere enn nordsamisk, spesielt stor er forskjellen mellom sør- og nordsamisk, talla for 2018 var henholdsvis 1911 og 53 oppslag per samiskspråklig (mellom disse språka og norsk). Dette er uttrykk for en generell trend: Mindre språksamfunn bruker språkressurser mer i forhold til antall språkbrukere enn større språksamfunn (jf. f.eks. Antonsen 2018:85), noe som speiler språksituasjonen med mindre støtte for språkbruk i dagliglivet, usikker skriftlig norm og stor andel av brukerne med samisk som andrespråk. Til sammenlikning blei Bokmålsordboka og Nynorskordboka på nett brukt gjennomsnittlig 8 ganger av hver norsktalende i 2017 (Antonsen 2018:2).</p>
<p>Eskonsipo (2020) viser at NDS for nordsamisk er i bruk mellom klokka 8 og 17, dvs. i arbeids- og skoletida, med en markant nedgang i bruk etter arbeidstid og i skole- og fellesferien. Hennes konklusjon er at i den grad ordboksbruk reflekterer faktisk produksjon av tekst, blir nordsamisk primært skrevet i arbeids- og skoletida.</p>
<list><p type="listitem"><list><p type="listitem"><list><p type="listitem"><span> Ordbøker uten bøyningsformer </span></p>
</list></p>
</list></p>
</list><p>Vi har tatt kontakt med en del aktører for å få nærmere informasjon og bruksstatistikk om enkelte allmenne samiske digitale ordbøker på internett, og også om noen ordboksapper. Ingen av ordbøkene i dette kapittelet kan analysere bøyde ord, slik som NDS, men <em type="italic">satni.org </em>gir bøyningsformer for orda i samlinga. </p>
<p>Nettstedet <em type="italic">sátni.org </em>, som drives av Divvun-gruppa, tilbyr flere ordbøker og samlinger av fagtermer i samme grensesnitt. I tillegg til ordboksmaterialet i NDS, tilbys, i samarbeid med Sámi Giellagáldu, lister med terminologi for ulike fagområder og på norsk, svensk, finsk og ulike samiske språk, som har til sammen 49.903 termer med oversettinger 18 . Søk det siste året går fram av Tabell 2 . </p>
<p>Tabell . Antall søk i sátni.org i løpet av et år (11.5. 2019–10.5.2020) 19 .</p>
<p><em type="italic">Fra følgende språk </em></p>
<p xml:lang="nno"><em type="bold">norsk </em></p>
<p><em type="bold">finsk </em></p>
<p><em type="bold">nord-samisk </em></p>
<p><em type="bold">sør-samisk </em></p>
<p><em type="bold">lule-samisk </em></p>
<p><em type="bold">enare-samisk </em></p>
<p><em type="bold">skolte-samisk </em></p>
<p><em type="italic">Antall søk på ett år </em></p>
<p xml:lang="vep">40.840</p>
<p xml:lang="vep">18.722</p>
<p xml:lang="vep">17.719</p>
<p xml:lang="vep">6419</p>
<p xml:lang="vep">6775</p>
<p xml:lang="vep">4417</p>
<p xml:lang="vep">3422</p>
<p><em type="italic">Antall søkeord </em></p>
<p xml:lang="vep">12.005</p>
<p xml:lang="vep">8398</p>
<p xml:lang="vep">7876</p>
<p xml:lang="vep">2753</p>
<p xml:lang="vep">1826</p>
<p xml:lang="vep">1899</p>
<p xml:lang="vep">1065</p>
<p xml:lang="nno">Kilde: Divvun-gruppa UiT.</p>
<p>Tabellen viser at søkertalla for satni.org er langt lavere enn for NDS. Dels er dette fordi satni.org retter seg mot profesjonelle brukere, og dels kan det være fordi samisk fagspråk er lite innarbeidd. Som vist i en separat studie (Trosterud 2019), går rundt 60 % av ordboksoppslaga i NDS fra minoritetsspråket (samisk) til majoritetsspråket (norsk, finsk). For termsamlingene er situasjonen motsatt, her går storparten av oppslaga fra majoritetsspråket.</p>
<p>Forlaget <em type="italic">Davvi Girji </em>har siden 2012, etter avtale med Sametinget, gjort to papirordbøker (Kåven m.fl. 1995; SNSO 2000) tilgjengelig på internett. Men onlineversjonene inneholder ikke forklaringer eller eksempler på bruk, slik som papirordbøkene gjør. Når man søker fra nordsamisk til norsk, får man informasjon om stadieveksling. </p>
<p><em type="italic">DinOrdbok 20 </em>er ei online-ordbok som tilbyr oversettelse mellom 28 språkpar, blant disse også mellom norsk og nordsamisk, lulesamisk og sørsamisk. For disse tre språkpara brukes materiale med åpen kildekode, nemlig Giellatekno ordlistefiler og ordlister fra oversettingsprogramma på Apertium-plattformen, se kapittel 4.5.1. </p>
<p><em type="italic">Julevbágo 21 </em>er ei lulesamisk-norsk-lulesamisk ordbok som bygger på Anders Kintels ordbok, som Sametinget i Norge har kjøpt bruksrettigheter til. Dette materialet finnes nedlastbart på internett, og Julevbágo tilgjengeliggjør dette som online-ordbok, og også via nedlastbar app. I tillegg inneholder Julevbágo noen termordlister fra Sámi Giellagáldu. Ordboka gir informasjon om stadieveksling, den inneholder eksempelsetninger, og man søker både i lista over grunnformer og i forklaringer og eksempler. </p>
<p>I Sverige finnes nettordbøkene <em type="italic">Sametingets ordböcker </em>. Den første versjon med lule- og sørsamisk blei lansert 2008, nordsamisk kom med fra 2019. Ordbøkene bruker data fra det svenske Sametingets web-ordbok, Israelsson &amp; Nejne (2007) sydsamiske ordbok, Nils Olof Sortelius’ lulesamiske ordbok (2005) og Svonnis nordsamiske ordbok (2013). Det legges stadig flere ord til den lulesamisk ordboka. 22 Ordbøkene gir litt informasjon om ordbøyning, og for noen ord også kommentarer til betydningen, men det er ingen eksempelsetninger. </p>
<p>Tabell . Ordbøker online som vi har mottatt data for 23 .</p>
<p><em type="italic">Utgiver </em></p>
<p xml:lang="nno"><em type="italic">Språkpar </em></p>
<p><em type="italic">Antall ordpar </em></p>
<p><em type="italic">Antall søk </em></p>
<p xml:lang="swe"><em type="italic">Periode (ett år) </em></p>
<p xml:lang="sme"><em type="bold">Davvi Girji </em></p>
<p>nordsamisk-norsk</p>
<p xml:lang="vep">51.668</p>
<p xml:lang="vep">140.959</p>
<p xml:lang="vep">2019</p>
<p xml:lang="nno"><em type="bold">DinOrdbok 24 </em></p>
<p>nordsamisk-norsk</p>
<p xml:lang="vep">36.000</p>
<p xml:lang="vep">58.000</p>
<p xml:lang="vep">2017</p>
<p>lulesamisk-norsk</p>
<p xml:lang="vep">5000</p>
<p xml:lang="vep">43.000</p>
<p xml:lang="vep">2018</p>
<p>sørsamisk-norsk</p>
<p xml:lang="vep">15.000</p>
<p xml:lang="vep">45.000</p>
<p xml:lang="vep">2018</p>
<p xml:lang="smj"><em type="bold">Julevbágo </em></p>
<p>lulesamisk-norsk</p>
<p xml:lang="vep">18.500</p>
<p xml:lang="vep">569.000</p>
<p xml:lang="vep">29.2.19–28.2.20</p>
<p>Kilder: Davvi Girji v. Frank Rasmus og Jan Helge Soleng 3.3.2020, DinOrdbok v. Jon Atle Sandbakken 15.2.2020, Julevbágo v. Simon Paulsen 28.2.2020.</p>
<p>Tabell 3 viser opplysningar om bruk av de samiske ordbøkene på internett som vi har mottatt data for. Vi mangler data for <em type="italic">Sametingets ordböcker </em>. Alle ordbøkene oversetter i begge retninger. Den tredje kolonnen viser antall ordpar, som er det samme antall i hver retning. Kolonne fire viser antall søk for ett år, det varierer hvilket år vi har tall for. Vi kommenterer talla i kapittel 4.3.4. </p>
<list><p type="listitem" xml:lang="nno"><list><p type="listitem" xml:lang="nno"><list><p type="listitem" xml:lang="nno"><span>Nedlastbare ordbøker </span></p>
</list></p>
</list></p>
</list><p>Noen av ordbøkene nevnt i forrige kapittel kan lastes ned som app til mobiltelefon og nettbrett eller datamaskin. Her kan vi bare angi hvor mange ganger ordbøkene er lasta ned, ikke hvor mye de er brukt.</p>
<p>Giellatekno tilbyr nedlastbare ordbøker, <em type="italic">Vuosttaš digisánit </em>for nordsamisk-norsk og <em type="italic">Voestes digibaakoeh </em>for sørsamisk-norsk (Antonsen m.fl. 2009) 25 , med samme innhold som NDS hadde i 2013, men bare med oversetting fra samisk til norsk. De nedlastbare ordbøkene kan på nåværende tidspunkt ikke lastes ned med tilgang til grammatisk analyse og tekstsamlinger, slik som NDS online har. Derfor har disse ordbøkene ikke vært oppdatert på mange år. Det arbeides på sikt for å heller tilby NDS som nedlastbar ordbok med analyseprogram. </p>
<p><em type="italic">Sikku Media </em>har gitt ut en nordsamisk-norsk ordboksapp <em type="italic">Samisk ordbok </em>som oversetter både til og fra nordsamisk og blei lansert 5.1.2018. Appen baserer seg på Giellateknos ordboksfiler fra dette tidspunktet, og inneholder ca. 30.000 ordpar for hvert av språkpara. Ordboka gir ingen informasjon om bøyning av ordene, ingen eksempelsetninger, men den gir litt tilleggsforklaringer til noen ordpar. Denne ordboksappen blei lasta ned 2080 ganger i perioden 5.1.2017–15.1.2020 26 . </p>
<p><em type="italic">Sátnegirji </em>er en nordsamisk-svensk ordboksapp som blei utgitt av Ravda lágádus i 2017 og som har samme innhold som Svonnis papirordbok (2013). Den tilbys nå også online via Sametingets ordböcker. Også i appen kan man søke begge veger, og man får informasjon om stadieveksling, og litt ekstra forklaringer om bruken for enkelte ordpar, men det er ikke eksempelsetninger. Ordboksappen blei lasta ned 4274 ganger i perioden 2017–15.1.2020 27 . </p>
<p><em type="italic">Sametingets ordböcker </em>har fra mai 2014 også vært mulig å laste ned som app og bruke offline. Den blei lasta ned 9159 ganger i åra 2014–2018. Innholdet i denne appen oppdateres automatisk når appen er online, slik at brukerne alltid får nyeste innhold av ordboka. </p>
<list><p type="listitem"><list><p type="listitem"><list><p type="listitem"><span>Drøfting av de ulike ordboksløsningene </span></p>
</list></p>
</list></p>
</list><p>Når vi sammenlikner brukstalla for ordbøker med bøyningsformer (NDS) med ordbøker uten slik tilleggsinformasjon, ser vi store forskjeller dem imellom. Ordbøkene mellom nordsamisk og norsk uten bøyingsformer har ca. 200.000 søk over ett år, mens NDS ( Tabell 1 ) har halvannen million over samme tidsperiode, selv om Davvi Girjis ordbok inneholder betydelig flere ordpar enn NDS-ordboka. For sørsamisk-norsk er det en halv million søk for NDS og 15.000 for Din Ordbok. Dette viser at grammatikken som NDS ordboka tilbyr, er populær. Det finnes ingen lulesamisk versjon av NDS, og dette gir utslag på talla i Tabell 3 , hvor den lulesamiske Julevbágo har over en halv million søk, dvs. tilsvarende tallet for NDS for sørsamisk.</p>
<p>Ordbøkene til og fra andre samiske språk enn nordsamisk har mellom 10.000 og 30.000 oppslagsord, mens de største nordsamiske ordbøkene, Davvi Girjis ordbøker, har i underkant av 52.000 oppslagsord i hver retning. Ordforrådet i deres norsk-nordsamisk ordbok er basert på oversettelsene i nordsamisk-norsk ordbok, og store deler av det norske grunnordforrådet mangler dermed. For eksempel kan man ikke slå opp for å se hvordan det norske ordet <em type="italic">hverandre </em>skal oversettes til nordsamisk. For tospråklige allmennordbøker generelt blir 50.000 oppslagsord regna som et minimum for å dekke allmennspråklig tekst, store nordiske tospråklige ordbøker som de mellom svensk og finsk 28 inneholder for eksempel 110.000 oppslagsord hver veg. Dagens samiske ordbøker burde med andre ord ha vært større. Samtidig er det også behov for bedre ordboksartikler: Mer informasjon om hvert oppslagsord og hvordan det brukes, og i tilfelle flere oversettelser trengs det også informasjon om i hvilke kontekster de ulike oversettelsene blir brukt. Dessverre har Davvi Girji valgt å ikke ta denne informasjonen fra papirordbøkene med inn i den elektroniske utgaven. NDS har slik informasjon, men ikke for alle oppslagsorda. Selv om NDS gir brukeren tilgang fra ordboka til setningseksempler i SIKOR (se kap. 4.4), vil det likevel være behov for å belyse forskjellig bruk av ordet i selve ordboksartikkelen. Søk i SIKOR kan gi tusenvis av setningseksempler, men uten den sorteringa som brukeren trenger. </p>
<p>Til dette kommer så terminologi. For å illustrere behovet for terminologisk arbeid kan vi se på sjukepleie. UiT skal i nær framtid starte opp et utdanningstilbud i sjukepleie på nordsamisk. Sjukepleie har, som alle fag, sin egen terminologi. Det er for eksempel utarbeida en internasjonal terminologisk database for termer innafor sjukepleie 29 , den inneholder 4475 termer på norsk. Sámi Giellagáldus termdatabase har ingen egen kategori <em type="italic">Sjukepleie </em>, men kategorien <em type="italic">Medisin </em>inneholder 1535 norske termer med nordsamisk oversettelse. Bare 16 av termene i de to basene overlapper. Eksempelet illustrerer hvilke utfordringer samiske språk står ovafor, på fagfelt etter fagfelt. </p>
<p>Enspråklige ordbøker fins ikke for noe samisk språk, med unntak av ei papirordbok med synonymer for nordsamisk (Vest 2005). Denne mangelen utfordrer leseren til å spørre hvorfor det fins enspråklige ordbøker i det hele tatt (som det gjør for f.eks. norsk og svensk). Svaret er at enspråklige ordbøker gjør brukerne i stand til å definere sitt eget språks begreper på sitt eget språk, uten å gå vegen via et annet språk. I tillegg vil enspråklige samiske ordbøker også samle hvert samiske språksamfunn over statsgrensene, i stedet for å være avgrensa til å få hver sin definisjon av det felles samiske ordforrådet, på hvert sitt majoritetsspråk.</p>
<p>Ordbøker mellom de samiske språka finnes nesten ikke, et unntak er ei mindre ordbok mellom nordsamisk og kildinsamisk (Sammallahti &amp; Xvorostuxina 1991). Det burde være mulig å slå opp ord på ett samisk språk for å finne det tilsvarende på et annet samisk språk uten å gå vegen om majoritetsspråka, og at særlig nordsamisk blir styrka som fagspråk øker behovet for slike ordbøker.</p>
<p>Gjennomgangen av samiske ordbøker viser at selv om ordboksmaterialet kan ha forskjellige kilder, har sametinga i stor grad finansiert trykking av papirordbøkene, og sametinga og UiT gjør ordbøkene tilgjengelig online. I tillegg til ordbøkene nevnt i forrige kapittel, kan nevnes at Sametinget i Finland har kjøpt rettighetene til Pekka Sammallahtis nordsamisk-finske ordbok (1993), og det arbeides ved UiT med å lage en online-utgave av denne.</p>
<p>Papirordbøker får færre og færre brukere, men elektroniske ordbøker gjør ordboksmaterialet mer tilgjengelig, det er alltid med i lomma via mobiltelefonen, og det er også lett å slå opp i på datamaskinen. Dette gjør at et godt ordboksinnhold blir enda mer brukt enn tidligere. Loggdata for minoritetsspråksordbøker viser at jo mindre språksamfunnet er, desto større er behovet for ordbøker. En sentral del av arbeidet med minoritetsspråk bør derfor være å satse på bedre ordbøker.</p>
<list><p type="listitem"><list><p type="listitem"><span> Samiske tekstsamlinger på nett (SIKOR i Korp) </span></p>
</list></p>
</list><p>Ei god og stor tekstsamling (tekstkorpus) er et nyttig hjelpemiddel for arbeid med språknormering og utarbeiding av ordbøker og terminologi, og det er nyttig for oversettere, forskere og studenter. Størrelsen på et slikt tekstkorpus er avgjørende for hvorvidt det er mulig å utvikle språkteknologiske verktøy basert på statistikk og maskinlæring. I tillegg er det viktig å ha tekster som inneholder ordforrådet og typen språkbruk som passer for det verktøyet man vil utvikle. De samiske tekstkorpusa er små, sammenliknet med det norske NOWAC som har 700 mill. ord, og med svensk og engelsk, hvor vi ikke snakker om millioner, men om milliarder ord 30 .</p>
<p>Det samiske tekstkorpuset SIKOR (Samisk Internasjonale korpus) inneholder digitale tekster for fem samiske språk. Korpuset er åpent tilgjengelig for korpussøk på internett via grensesnittet Korp. I underkant av halvparten av korpuset er tilgengelig for nedlastning under en fri lisens.</p>
<p>Tabell . Antall ord for hvert språk og språkpar i SIKOR, tilgjengelig via søkegrensesnittet Korp.</p>
<p><em type="italic">Enspråklige tekster </em></p>
<p><em type="italic">Antall ord i tekstene </em></p>
<p><em type="italic">Tospråklige tekster </em></p>
<p><em type="italic">Antall ord på hvert av språka </em></p>
<p><em type="bold">nordsamisk </em></p>
<p xml:lang="vep">32.240.000</p>
<p><em type="bold">norsk-nordsamisk </em></p>
<p xml:lang="vep">3.480.000</p>
<p><em type="bold">lulesamisk </em></p>
<p xml:lang="vep">1.250.000</p>
<p xml:lang="vep">–</p>
<p><em type="bold">sørsamisk </em></p>
<p xml:lang="vep">1.500.000</p>
<p><em type="bold">norsk-sørsamisk </em></p>
<p xml:lang="vep">198.000</p>
<p><em type="bold">enaresamisk </em></p>
<p xml:lang="vep">1.770.000</p>
<p><em type="bold">finsk-enaresamisk </em></p>
<p xml:lang="vep">85.000</p>
<p xml:lang="nno"><em type="bold">skoltesamisk </em></p>
<p xml:lang="vep">213.000</p>
<p xml:lang="vep"><em type="bold">– </em></p>
<p>Kilde: http://gtweb.uit.no/korp versjon 06.11.2018.</p>
<p>SIKOR inneholder en stor del av all elektronisk tilgjengelig samisk tekst, innsamla dels direkte fra institusjoner som har produsert samisk tekst, og dels fra internett, se tabell 4. Tekstene er analysert med analyseprogramma som er beskrevet i kapittel 3.3, og dermed kan man f.eks. søke på grunnform, og få treff på setninger som inneholder alle bøyde former av ordet. Mer informasjon om den grammatiske analysen av korpuset er presentert i Antonsen &amp; Trosterud (2017).</p>
<p>Brukere kan klikke seg direkte fra NDS-ordbøkene til Korp-grensesnittet, og se hvordan ordet man er interessert i, brukes i setninger. Man kan også arbeide direkte i Korp. Det er en egen avdeling i SIKOR for tospråklige tekster, dvs. oversettinger fra majoritetsspråket til samisk, som er parallellisert på setningsnivå, dvs. at originalsetninga og den oversatte setninga presenteres ved siden av hverandre. Noen av disse er tilgjengelige i Korp, se tabell 4. Slik kan brukeren se hvordan termer og talemåter er oversatt til samisk av andre oversettere. Man kan også klikke seg til disse tekstene via NDS.</p>
<p>Tabell . Antall søk i enspråklige tekstsamlinger i SIKOR i perioden 28.1.–10.5.2020.</p>
<p><em type="italic">Språk </em></p>
<p><em type="bold">nordsamisk </em></p>
<p><em type="bold">sørsamisk </em></p>
<p xml:lang="nno"><em type="bold">skoltesamisk </em></p>
<p><em type="bold">enaresamisk </em></p>
<p><em type="bold">lulesamisk </em></p>
<p><em type="italic">Antall søk </em></p>
<p xml:lang="vep">190.594</p>
<p xml:lang="vep">47.665</p>
<p xml:lang="vep">47.549</p>
<p xml:lang="vep">23.839</p>
<p xml:lang="vep">1195</p>
<p xml:lang="nno">Kilde: Giellatekno UiT.</p>
<p>Tabell . Antall søk i tospråklige tekstsamlinger i SIKOR i perioden 28.1.–10.5.2020.</p>
<p xml:lang="nno"><em type="italic">Språkpar </em></p>
<p><em type="bold">norsk-nordsamisk </em></p>
<p><em type="bold">norsk-sørsamisk </em></p>
<p><em type="bold">norsk-nord/sørsamisk </em></p>
<p><em type="bold">finsk-enaresamisk </em></p>
<p><em type="italic">Antall søk </em></p>
<p xml:lang="vep">83.931</p>
<p xml:lang="vep">18.942</p>
<p xml:lang="vep">23.405</p>
<p xml:lang="vep">21.021</p>
<p xml:lang="nno">Kilde: Giellatekno UiT.</p>
<p>Tabellene 5 og 6 viser statistikk for bruk av SIKOR. Tilsammen mottok de ulike samiske tekstsamlingene 458.141 søk i løpet av denne perioden, eller i underkant av 17.000 søk pr dag. Den alt overveiende delen av søka kommer via ordboksgrensesnittet. Loggdata skiller ikke mellom søk fra ordbok og søk direkte i SIKOR, men ved å sammenligne talla for sør- og lulesamisk ser vi hva som skjer. Korpusa for disse språka er omtrent like store, og lulesamisk har flere talere enn sørsamisk. Likevel får det lulesamiske korpuset bare 1195 søk i perioden, noe som utgjør 2,5 % av det sørsamisk får (47.665). Den store forskjellen er at det for sørsamisk fins ei ordbok som lenker til det sørsamiske korpuset, mens det ikke gjør det for lulesamisk. SIKOR blei opprinnelig laga for språkforskere, og muligheten til å slå opp i korpuset via ordbok kom senere. Statistikken viser likevel klart at de samiske språksamfunna er ei langt viktigere brukergruppe for samisk språkteknologi enn det språkforskerne er.</p>
<list><p type="listitem"><list><p type="listitem"><span>Oversettingsverktøy </span></p>
</list></p>
</list><p>Oversettere for majoritetsspråka har siden 1980-tallet brukt både maskinoversetting og såkalt <em type="italic">oversettingsminne </em>, dvs. tospråklige tekstsamlinger til hjelp i oversettingsarbeidet. De siste 15 åra har maskinoversetting blitt tilgjengelig for mange språkpar via selskap som Google og Microsoft, og datateknologien har dermed fått ei mer sentral rolle i flerspråklige sammenhenger. Både oversettingsminne og maskinoversetting har de siste åra blitt tilgjengelig også for samiske språk. </p>
<list><p type="listitem"><list><p type="listitem"><list><p type="listitem"><span> Maskinoversetting </span></p>
</list></p>
</list></p>
</list><p>Maskinoversetting kan brukes for å forstå en tekst, og for leseren er det da viktigere at alle orda blir riktig oversatt enn at oversettinga har et godt språk. Maskinoversetting kan også brukes til å produsere tekster, som for begrensede tekstdomener, som menyer, værmeldinger og bruksanvisninger, hvor det er viktig å bruke riktig term, men det er liten variasjon i språket. Dessuten kan maskinoversetting brukes for såkalt <em type="italic">posteditering </em>, det vil si at oversettinga er en kladd som en menneskelig oversetter forbedrer. Da er hensikten å spare tid, og kanskje også å hjelpe oversetteren å være konsistent i ordvalg, hvis det er en type tekst som krever dette. Et slikt program er ikke tilpassa oversetting av skjønnlitterære tekster, hvor det er viktigere å variere ordbruken, og å finne formuleringer som er typisk for språket man oversetter til. Skjønnlitteratur har også større ordforråd enn andre tekster og krever et mye mer utbygd oversettingsprogram enn andre typer tekster. </p>
<p>UiT arbeider med oversettingsprogram fra nordsamisk til norsk, lulesamisk, sørsamisk og enaresamisk. Programma bruker regelbasert teknologi og <em type="italic">Apertium </em>-plattformen. Plattformen egner seg spesielt for språk som ligger nært hverandre grammatisk og brukes ikke minst for oversetting fra bokmål til nynorsk (og brukes av Nynorsk pressekontor, Wikipedia og skoleelever) og fra spansk til katalansk, der den også brukes til oversetting av artikler i dagsavisa <em type="italic">La Voz de Galicia </em>. I tillegg brukes Apertium mellom enkelte språkpar på Wikipedia. </p>
<p>Tekst på kildespråket legges inn i oversettingsprogramma og analyseres med en språkmodell (se kapittel 3.3). Grunnorda byttes ut med målspråkets ord, og så bygger programmet setninga på målspråket ved hjelp av manuelt skrevne regler. Til sammenlikning er <em type="italic">Google Translate </em>basert på maskinlæring, noe som krever atskillig større samlinger med grunntekst og oversetting enn det som finnes for samiske språk. </p>
<p>Tabell 7 viser hvor mange ordpar som finnes i ordlista i oversettingsprogramma. Det er atskillig flere ordpar for nordsamisk-norsk, enn det er mellom de samiske språka. Det er arbeidet mest med programmet for nordsamisk-norsk, men den viktigste grunnen er at svært mange ord har samme oppbygning på de forskjellige samiske språka, slik at programmet klarer å bygge dem ved hjelp av ordsammensetning eller ordavledning, eller en kombinasjon av disse. Fra nordsamisk til norsk er man i mye større grad avhengig av ord-til-ord-oversetting. F.eks. bruker alle de samiske språka i Tabell 7 avledninger av ordet for å skrive, <em type="italic">čállit → čálli, čäälliđ → čällee, tjaeledh → tjaelije, tjállet → tjálle </em>, henholdsvis på nordsamisk, enaresamisk, sørsamisk og lulesamisk, for å uttrykke det som på norsk oversettes med <em type="italic">forfatter </em>eller <em type="italic">sekretær </em>. </p>
<p>Tabell . Antallet ordpar i hvert av Apertiums maskinoversettingsprogram 31 .</p>
<p><em type="italic">Språk </em></p>
<p><em type="bold">nordsamisk-norsk </em></p>
<p><em type="bold">nordsamisk-lulesamisk </em></p>
<p><em type="bold">nordsamisk-sørsamisk </em></p>
<p><em type="bold">nordsamisk-enaresamisk </em></p>
<p><em type="italic">Antall ordpar </em></p>
<p xml:lang="vep">42.216</p>
<p xml:lang="vep">11.220</p>
<p xml:lang="vep">6995</p>
<p xml:lang="vep">8743</p>
<p>Kilde: https://github.com/apertium 31.01.2020.</p>
<p>Ordlistene i oversettingsprogramma kan bli lasta ned fra internett, og det er også gjort for DinOrdbok, se kapittel 4.3.2. Men det er viktig å være oppmerksom på at mange av ordpara bare er ment brukt i helt spesielle sammenhenger. I tillegg er det omtrent 46.000 ordpar med egennavn for hvert språkpar. Både for å få til en full analyse av setningene, og for å kunne legge til riktig kasusending, må man i ordlista også ha navn som har samme form på kildespråket og målspråket, så som <em type="italic">Hansen = Hansen </em>. </p>
<p>Maskinoversetting for samisk er tilgjengelig via flere kanaler. Nettsidene 32 tilbyr tre muligheter: kopiere/skrive inn tekst i ei dialogrute, oversette et helt dokument eller oversette ei webside. I tillegg er det mulig å installere oversettingsprogramma i oversettingsverktøyet <em type="italic">OmegaT </em>, og det er i prinsippet mulig å laste ned og installere programmet til eget bruk fra <em type="italic">github </em>(det siste krever godt kjennskap til Giellatekno-infrastrukturen). </p>
<p>I løpet av januar 2020 leverte nettsida for oversettelse mellom nordsamisk og norsk 28.167 oversettinger av tekst som brukeren hadde kopiert inn i dialogruta. I samme periode oversatte programmet også 1930 nettsider. Nesten alle de oversatte nettsidene (98 %) var Samisk Høgskole sine sider, de to andre sidene som var representert var det samiske vitenskapelige tidsskriftet <em type="italic">Sámi dieđálaš áigečála </em>og <em type="italic">Senter for samisk i opplæringa </em>. At Samisk Høgskole dominerer er ikke uventet, siden dette er det eneste nettstedet som har dirigert brukerne til en norsk maskinoversett versjon via en ferdig snarveg. For å oversette andre sider må brukeren selv lime inn lenka til nettsida, noe mange sikkert ikke er klar over. </p>
<p>Til tross for at maskinoversetting av Samisk Høgskoles nettsider blei oversatt i gjennomsnitt 62 ganger hver dag i januar 2020, har høgskolen nå fjerna direktelinken. Begrunnelsen er at de synes den språklige kvaliteten på oversettingene ikke var bra nok og var bekymret over at brukere av nettsiden skulle tro at dette var høgskolens manuelle oversettelse.</p>
<p>I enkelte diskusjonsgrupper om samiske forhold på Facebook har det flere ganger vært diskusjon om bruk av samisk språk. De som ikke behersker språket, har følt seg utestengt fra diskusjonen hvis noen har skrevet en kommentar på samisk. Nå er det noen grupper som viser til oversettingsverktøyet for dem som trenger det, og uten å ha noen statistikk på dette, så virker det som at det nå skrives mer på nordsamisk på Facebook enn tidligere. Dette er et eksempel på at maskinoversetting styrker samisktalendes muligheter til å bruke samisk også i offentlige sammenhenger. Et annet eksempel er at den ene forfatteren av denne artikkelen kunne skrive sin PhD-avhandling på nordsamisk fordi deler av vurderingskomiteen kunne bruke maskinoversetting til hjelp i lesinga.</p>
<p>Oversettingsprogramma fra nordsamisk til andre samiske språk kan gjøre viktige nordsamiske tekster tilgjengelige for andre samiskspråklige, og dermed styrke det faglige fellesskapet mellom de ulike samiske språksamfunna. Tekst skrevet på nordsamisk har ofte ei problemstilling og innfallsvinkel relevant for andre samiske språksamfunn, og ved å kunne oversette teksten til sitt eget samiske språk, vil talere av andre samiske språk kunne lese dem. Programma kan også brukes motsatt veg, til nordsamisk, selv om programma i dag bare tilbyr en enkel ord-for-ord-oversetting denne vegen. Men ei slik oversetting til nordsamisk gjør det mulig for studenter å skrive oppgaver og artikler på lule-, sør- og enaresamisk, og sensorer og kolleger som bare kan nordsamisk, kan med støtte av en slik maskinoversatt tekst være i stand til å lese tekstene deres.</p>
<p>Men oversettingsprogramma som er tilgjengelige i dag, er ikke gode nok, de må videreutvikles. Det vil i praksis si at programma må tilpasses forskjellige sjangre og domener, og dette gjøres best i samarbeid med oversettere og miljøer som produserer tekst som skal oversettes.</p>
<list><p type="listitem"><list><p type="listitem"><list><p type="listitem"><span>Oversettingsminne og datastøtta oversetting (CAT) </span></p>
</list></p>
</list></p>
</list><p>Som en del av arbeidet med SIKOR har Giellatekno og Divvun også samla inn tekstsamlinger for ulike språkpar mellom samiske og andre språk og parallellisert dem setningspar for setningspar. Den største tekstsamlinga blei samla inn med finansiering av det som da var Forbruker- og administrasjonsdepartementet (jf. Trosterud &amp; Eskonsipo 2013). Seinere er mer tekst og flere språkpar lagt til. Disse parallelle tekstsamlingene er tilgjengelige via NDS-ordbøkene, og for sammenliknende språkforsking via grensesnittet Korp. I tillegg er de åpne parallelle tekstsamlingene nedlastbare som oversettingsminne, jf. tabell 8 .</p>
<p>Tabell . Tilgjengelige parallelle tekstsamlinger og ordlister for bruk i datastøtta oversetting (CAT).</p>
<p xml:lang="nno"><em type="italic">Språkpar </em></p>
<p><em type="italic">Setningspar </em></p>
<p><em type="italic">Antall ord (språk 1) </em></p>
<p><em type="italic">Antall ordpar i ordlista </em></p>
<p><em type="bold">norsk–nordsamisk </em></p>
<p xml:lang="vep">216.456</p>
<p xml:lang="vep">3.391.942</p>
<p xml:lang="vep">68.151</p>
<p><em type="bold">norsk–sørsamisk </em></p>
<p xml:lang="vep">7166</p>
<p xml:lang="vep">72.741</p>
<p xml:lang="vep">14.940</p>
<p><em type="bold">norsk–lulesamisk </em></p>
<p xml:lang="vep">1643</p>
<p xml:lang="vep">16.272</p>
<p xml:lang="vep">11.893</p>
<p><em type="bold">finsk–nordsamisk </em></p>
<p xml:lang="vep">109.852</p>
<p xml:lang="vep">1.162.221</p>
<p xml:lang="vep">9647</p>
<p><em type="bold">finsk–enaresamisk </em></p>
<p xml:lang="vep">34.351</p>
<p xml:lang="vep">366.540</p>
<p xml:lang="vep">30.211</p>
<p xml:lang="nno"><em type="bold">finsk–skoltesamisk </em></p>
<p xml:lang="vep">6481</p>
<p xml:lang="vep">70.087</p>
<p xml:lang="vep">42.150</p>
<p><em type="bold">nordsamisk–sørsamisk </em></p>
<p xml:lang="vep">23.746</p>
<p xml:lang="vep">256.070</p>
<p xml:lang="vep">553</p>
<p><em type="bold">nordsamisk–lulesamisk </em></p>
<p xml:lang="vep">18.244</p>
<p xml:lang="vep">194.907</p>
<p xml:lang="vep">412</p>
<p><em type="bold">nordsamisk–enaresamisk </em></p>
<p xml:lang="vep">13.514</p>
<p xml:lang="vep">150.516</p>
<p xml:lang="vep">6193</p>
<p xml:lang="smj">Kilde: https://giellalt.uit.no/tm/TranslationMemory.html 10.02.2020.</p>
<p>Tekstsamlingene er alle lagra i et format som gjør at de kan brukes av all programvare for datastøtta oversetting. Også NDS-ordbøkene er nedlastbare som ordlister i et format som passer programma for datastøtta oversetting. Generelt sett er slike program svært utbredt blant oversettere, men så langt har samiske oversettere utgjort et unntak. I løpet av det siste året ser det likevel ut til at samiske oversettere vil ta i bruk program for datastøtta oversetting. Oversetting av tekst til samisk utgjør en flaskehals i svært mange sammenhenger, særlig når det gjelder skolebøker og sakprosa, så mer effektive rutiner for oversetting vil ha stor innflytelse på språksamfunnet. Bruk av oversettingsminne og automatisk oppslag av fagtermer vil også gjøre det lettere for oversetterne å få en mer konsistent terminologi.</p>
<p>Mange program for datastøtta oversetting tilbyr ordbøker som en av flere typer ressurser til hjelp for oversetteren. Samiske oversettere vil dermed trenge ordbøker for språka de oversetter fra. Ett ordboksformat som er mye brukt er <em type="italic">StarDict </em>. For finsk er det ei enspråklig ordbok tilgjengelig i StarDict-format 33 , dette gjelder dessverre verken for norsk eller svensk. </p>
<list><p type="listitem" xml:lang="dan"><list><p type="listitem" xml:lang="dan"><span>Syntetisk tale og talegjenkjenning </span></p>
</list></p>
</list><p>Divvun publiserte i 2015 et program for nordsamisk syntetisk tale. Det er i bruk i en del sammenhenger, f.eks. nettsidene til Troms og Finnmark fylkeskommune og flere kommuner innafor det samiske forvaltningsområdet. Dessuten er det i bruk som hjelpemiddel for folk som har vansker med å lese vanlig skrift, f.eks. på forberedelsesdelen til grunnskoleeksamen i nordsamisk som førstespråk 34 og for høytlesing av tekster som alternativ til punktskrift (Statped: Samisk punktskrift). Statped (Statlig pedagogisk tjeneste) arbeider med å få syntetisk tale for nordsamisk integrert i forskjellig programvare 35 . Ut over det er syntetisk tale for samisk ikke så mye i bruk. En mulig årsak til det kan være at teknologien er for tidlig ute: Syntetisk tale for norsk spiller ei relativt marginal rolle i sammenhenger der vi også finner samisk, og så lenge det er tilfelle kan det hende at etterspørselen etter syntetisk tale for samisk forblir lav. På den andre sida har UiT planer om å ta syntetisk tale i bruk i ordbøker og språklæringsprogram.</p>
<p>Når det gjelder talegjenkjenning fins det fremdeles ikke fungerende program for noe samisk språk. Aalto-universitetet i Helsingfors har arbeidet med samisk talegjenkjenning, og Divvun-gruppa har i 2020 fått ekstra finansiering for å arbeide med dette. Det er allerede interesse for å få talegjenkjenning, denne interessen vil sannsynligvis øke når taleteknologi sprer seg til nye bruksområder for norsk.</p>
<list><p type="listitem"><list><p type="listitem"><span>Bruk av samisk språkteknologi på andre områder </span></p>
</list></p>
</list><p>Å ha ei analysert tekstsamling tilgjengelig for Korp som tekstanalyse har vært nyttig for samisk språkforsking. Tre av de fire siste artiklene om nordsamisk syntaks i <em type="italic">Sámi dieđálaš áigečála </em>(2014–2019) bruker f.eks. data fra SIKOR. UiT har også gjort andre ressurser tilgjengelige for språkforskere. Det inkluderer lister, laget ved hjelp av analyseverktøy, over hvor ofte ord, inkludert ulike bøyingsformer, forekommer i tekst (frekvensordlister). Man kan også bruke online-verktøy for grammatisk analyse. Maskinoversettingsprogrammet fra nordsamisk til norsk har også styrket vitenskapelig publisering på samisk: Nå vet samiskspråklige språkforskere at også norskspråklige kolleger kan lese publikasjonene deres. </p>
<p>Språkteknologi brukes også i språklæringsverktøy. Teknologien kan brukes som hjelpemiddel for å finne eksempelsetninger fra en tekstsamling og å gi bøyningsformer av ord, noe som også gjøres i NDS ordbøkene, og dermed gir disse ordbøkene mulighet for mer språklæring enn det som er vanlig i ei ordbok. Man kan også analysere tekster online, eller det som brukeren skriver, og slik gi tilbakemelding til brukeren. UiT har utvikla program for å lære grammatikk, som <em type="italic">Oahpa </em>for nord- og sørsamisk og <em type="italic">Konteaksta </em>for nordsamisk, der språkteknologien blir brukt på denne måten. Bruken av språklæringsverktøy er et for stort tema til å behandles i denne artikkelen. </p>
<list><p type="listitem" xml:lang="nno"><list><p type="listitem" xml:lang="nno"><span>Utviding til andre språk </span></p>
</list></p>
</list><p>All språkteknologi utvikla ved Institutt for språk og kultur ved UiT er tilgjengelig som åpen kildekode. Dette har flere konsekvenser. Flere av de andre språkteknologiske initiativa for samisk, som e-ordbøkene fra DinOrdbok, bygger på åpne ressurser fra Giellatekno og OPUS 36 . I og med at kildekoden er åpen og språkuavhengig er det også mulig å utvide den til flere språk. Dette har også blitt populært. I tillegg til de tre samiske språka snakka i Norge, har Giella-infrastrukturen ført til stavekontrollprogram for 19 andre språk 37 . Ordboksportalen Neahttadigisánit, som opprinnelig blei laga for nordsamisk-norsk og sørsamisk-norsk (se Johnson m.fl. 2013), inneholder nå 111 språkpar fordelt på 18 forskjellige ordboksportaler. Dette viser at det er stort behov og interesse for språkteknologiske løsninger for minoritetsspråk med omfattende bøyingsmønster og ordavledning, og det viser at det ikke er så mange steder der det er mulig å få tilgang til en infrastruktur som kan gi språksamfunna de verktøya de vil ha. Slik sett har satsinga på samisk språkteknologi fått resultater langt ut over det som var den opprinnelige intensjonen med satsinga.</p>
<list><p type="listitem"><span>Drøfting og konklusjon </span></p>
</list><p>Målbevisst arbeid med å integrere samiske bokstaver i internasjonale standarder gjorde det mulig å få samisk på internett allerede på 1990-tallet. Ordretteprogram og mobiltastatur blei tilgjengelig fra og med 2007 og framover. De har blitt lasta ned av store deler av de samiske språksamfunna, og har dermed blitt en del av hverdagen for de aller fleste som skriver samisk. Etter forbedringa av samisk tekst på <em type="italic">Facebook </em>å dømme, har innføringa av samiske tastatur på mobiltelefonen gjort det lettere å skrive samisk ikke bare på Facebook, men også i tekstmeldinger og annen tekstbruk på mobil. </p>
<p>Brukerloggene for NDS viser at ordbøker med bøyning er viktig for minoritetsspråk med omfattende bøyingsmønster. Rundt ett av ti ordbokssøk blir fulgt opp med et søk i autentisk samisk tekst. Når de blir korrigert for størrelsen på språksamfunnet, viser ordboksloggene langt høyere tall for de mindre samiske språka enn for nordsamisk. Jo mindre språket er, desto mer har man behov for ordbøker og liknende ressurser. Det er viktig at de ulike programma er integrerte i hverandre, noe vi ser av bruken av de elektroniske tekstsamlingene: De tilgjengelige tekstsamlingene for sør- og lulesamisk er omtrent like store. For begge språka fins det digitale ordbøker, men bare for sørsamisk er det mulig å søke i tekstsamlinga via ordboksgrensesnittet. Brukerloggen viser da også at den sørsamiske tekstsamlinga er 40 ganger mer i bruk enn den lulesamiske. Slik ser vi hvordan tilgjengeligheten av språkteknologiske ressurser styrer folks adferd. Samtidig er realiteten at sjøl om det er de minste samiske språka som trenger verktøya mest, er det nordsamisk som har flest språkteknologiske verktøy, fordi både den best utbygde språkmodellen og de største tekstsamlingene er nordsamiske.</p>
<p>Et annet eksempel på slik endra atferd er maskinoversetting. Da maskinoversetting fra nordsamisk til norsk blei tilgjengelig forsvant også store deler av diskusjonen om det skulle være lov til å skrive på samisk i nettdiskusjoner eller ikke. Maskinoversetting kan også bidra til at de samiske språka kan styrke hverandre, heller enn å kommunisere via majoritetsspråket, noe vi allerede ser eksempler på i akademisk sammenheng.</p>
<p>I et globalt perspektiv står de samiske språka i en langt sterkere situasjon enn språk med like mange talere og like stor grammatisk kompleksitet. Det er flere grunner til dette: De samiske språka er i bruk som skriftspråk, både i skole og administrasjon, og initiativ og finansiering til å lage et ordretteprogram for nordsamisk kom da også fra Sametinget i 2004. Samtidig var det i Tromsø et lingvistisk miljø som inspirert av språkteknologiske modeller for finsk, allerede var i gang med å lage språkmodeller for nordsamisk. Endelig fantes det i den norske statsadministrasjonen og på UiT en vilje til å finansiere et forskings- og utviklingsmiljø på omtrent ti personer. Den sentrale aktøren for utvikling av samisk språkteknologi har med andre ord vært UiT, med de konkrete behova for språkstøtteprogram i de samiske språksamfunna som pådriver. Det er viktig å understreke at det bak alle de samiske språkmodellene ligger en hundreårig tradisjon med ordboksarbeid, der både privatpersoner og akademisk ansatte har gjort et stort arbeid for å nedtegne ordforrådet for alle de samiske språka. Uten dette arbeidet ville det språkteknologiske grunnarbeidet heller ikke ha vært mulig. Språkteknologisk utvikling for samiske og andre språk uten kommersielt potensiale er avhengig av ikke-kommersielle aktører. I Norge har dette vært mulig, og resultatet har blitt fungerende språkteknologiske program også for samiske og andre språk utafor Norge.</p>
<p>De siste tiåra har dermed sett ei utvikling av språkteknologiske verktøy til støtte for den samiske skriveprosessen, først og fremst ordretteprogram, men også interaktive ordbøker og tilgang til autentiske språkeksempel via korpusgrensesnittet Korp. Dette har gjort skriveprosessen lettere og mer effektiv. De høye talla for både nedlastning og bruk viser at verktøya har en sentral plass i hverdagen til det store flertallet av dem som skriver på samisk. Spesielt andrespråkstalere gir uttrykk for at de ikke ville ha kunnet skrive på samisk uten tilgang på slike verktøy. Forskning på aktuell språkbruk faller utafor rammene til denne artikkelen, men basert på statistikker over både nedlastning og bruk av ulike språkteknologiske program, og den språkbruken vi kan observere, konkluderer vi med at samisk språkteknologi har endra folks språklige atferd, og dermed de samiske språksamfunna.</p>
<p>Hvis vi ser på framtidsperspektiva for samisk språkteknologi, peker disse punkta seg ut som naturlige satsingsområder:</p>
<list><p type="listitem">Store deler av den samiske skriftkulturen, framfor alt skjønnlitteraturen, er fremdeles ikke tilgjengelig for språkteknologisk forskning og utvikling, det bør den bli. Samiske språk kan ikke henge med i språkteknologisk utvikling framover uten store tekstsamlinger.</p>
<p type="listitem">Det trengs målretta arbeid med å forbedre ordboksressursene for samisk, særlig enspråklige samiske ordbøker og fagspesifikk terminologi, men også ordbøker de samiske språka imellom. Alle de nordiske nasjonalspråka har det til felles at de trenger gode leksikografiske ressurser, samtidig som de nordiske språksamfunna er for små til å finansiere dette arbeidet på kommersiell basis. For å løse dette har samtlige nordiske land oppretta egne leksikografiske institusjoner, for norsk er den lagt til Universitetet i Bergen. Selv med færre talere har de samiske språka det samme behovet for å strukturere og utvikle ordforrådet sitt, det trengs med andre ord et "Samisk leksikografisk institutt".</p>
<p type="listitem">Språkmodellene som alt språkteknologisk arbeid hviler på må bli bedre. Alle samiske språk bør opp på det samme nivået som nordsamisk.</p>
<p type="listitem" xml:lang="nno">Det er mulig å lage langt bedre og mer intelligente skrivestøtteprogram enn det de samiske språka rår over i dag. Slike program vil styrke den samiske skriftkulturen.</p>
<p type="listitem">Samisk taleteknologi er med dagens syntetiske tale for nordsamisk så vidt kommet i gang, neste steg her er syntetisk tale for de andre samiske språka, og system for å kjenne igjen samisk tale.</p>
<p type="listitem">Arbeidet som blir gjort for samiske språk er relevant for alle morfologisk komplekse språk uten kommersielt potensiale, dvs. for brorparten av språka i verden. Også i dette perspektivet er samisk språkteknologi et viktig satsingsområde.</p>
</list><p>Oppsummeringsvis er de viktigste erfaringene etter tjue år med samisk språkteknologi at gode språkteknologiske løsninger er viktige for alle språksamfunn, og viktigere jo færre talere et språk har. Sentrale verktøy som ordretteprogram og maskinoversetting gjør det lettere å bruke samisk, for mange språkbrukere ville det ha vært umulig å uttrykke seg skriftlig på samisk uten disse programma. Den målretta satsinga på samisk språkteknologi har ikke bare styrka den samiske skriftkulturen, den har også gitt opphav til en språkteknologisk infrastruktur som blir tatt i bruk for flere og flere språk, særlig språk med typologiske trekk felles med samisk. Samtidig er det nok av utfordringer å ta fatt på. Bare et kontinuerlig og målretta arbeid kan videreutvikle og forbedre dataprogram for samiske og andre minoritetsspråkssamfunn, og dermed gi dem tilgang til den samme hjelpa datateknologien kan tilby majoritetsspråksamfunna.</p>
<p type="title" xml:lang="fkv">Litteraturliste</p>
<p xml:lang="sme"><span type="quote" xml:lang="sme">Antonsen, Lene 2013: Čállinmeattáhusaid guorran. [English summary:
Tracking misspellings.] – Sámi dieđalaš áigečála 2/2013. s.
7–32. URL: https://site.uit.no/aigecala/sda-2-2013-lene-antonsen/</span></p>
<p xml:lang="eng"><span type="quote" xml:lang="eng">Antonsen, Lene 2018: Sámegielaid modelleren – huksen ja
heiveheapmi duohta giellamáilbmái [English summary: Modeling Saami
languages. Construction and adaptation to real-world linguistic issues].
PhD-avhandling, UiT Norges arktiske universitet. URL:
https://munin.uit.no/handle/10037/12884</span></p>
<p xml:lang="nno"><span type="quote" xml:lang="nno">Antonsen, Lene, Ciprian Gerstenberger, Sjur N. Moshagen &amp; Trond
Trosterud 2009: Ei intelligent elektronisk ordbok for samisk. –LexicoNordica Volum 16. Oslo: Nordisk forening for
leksikografi. s. 271–283. URL:
https://tidsskrift.dk/lexn/article/view/18479</span></p>
<p xml:lang="sme"><span type="quote" xml:lang="sme">Antonsen, Lene &amp; Trond Trosterud 2010: Manne dihtor galgá máhttit
sámegiela? [English summary: Why the computer should know its Sami
grammar?] – Sámi dieđalaš áigečála 1/2010. s. 3–28. URL:
https://site.uit.no/aigecala/sda-1-2010-antonsen-ja-trosterud/</span></p>
<p xml:lang="nno"><span type="quote" xml:lang="nno">Antonsen, Lene &amp; Trond Trosterud 2017: Ord sett innafra og utafra
– en datalingvistisk analyse av nordsamisk. – Norsk lingvistisk
tidsskrift Volum 35:1. s. 153–185. URL:
http://ojs.novus.no/index.php/NLT/article/view/1416</span></p>
<p xml:lang="fin"><span type="quote" xml:lang="fin">Cantell, Ilse, Nina Martola, Birgitta Romppanen &amp; Mats-Peter
Sundström (red.) 2004: Suomi-Ruotsi-suursanakirja / Stora
finsk-svenska ordboken. 3., tarkistettu ja päivitetty painos, 2.
laitos. Helsinki: WSOY. ISBN 951-0-24714-6</span></p>
<p><span type="quote">Eberhard, David M., Gary F. Simons, and Charles D. Fennig (red.).
2020. Ethnologue: Languages of the World. Twenty-third edition.
Dallas, Texas: SIL International. URL: http://www.ethnologue.com</span></p>
<p xml:lang="nno"><span type="quote" xml:lang="nno">Eskonsipo, Berit Merete Nystad 2020: Sátnegirjegeavaheami
čalmmustahttin neahttasátnegirjji loggafiilla analysa bokte. Master
i samisk språkvitenskap. Institutt for språk og kultur, UiT Norges
arktiske universitet. URL: https://hdl.handle.net/10037/18505</span></p>
<p xml:lang="sma"><span type="quote" xml:lang="sma">Israelsson, Per-Martin &amp; Sakka Nejne 2008: Svensk-sydsamisk,
sydsamisk-svensk ordbok och ortnamn = Daaroen-åarjelsaemien,
åarjelsaemien-daaroen baakoegärja jih sijjienommh. Kiruna:
Saemiedigkie.</span></p>
<p xml:lang="eng"><span type="quote" xml:lang="eng">Johnson, Ryan, Lene Antonsen &amp; Trond Trosterud 2013: Using finite
state transducers for making efficient reading comprehension
dictionaries. Proceedings of the 19th Nordic Conference of
Computational Linguistics (NoDaLiDa 2013), May 22–24, 2013, Oslo
University, Norway. NEALT Proceedings Series 16. s. 59–71. URL:
https://www.aclweb.org/anthology/W13-5610/</span></p>
<p xml:lang="fin"><span type="quote" xml:lang="fin">Karlsson, Göran (red.) 1982–87: Iso ruotsalais-suomalainen
sanakirja. Stora svensk-finska ordboken (I–III). Suomalaisen
Kirjallisuuden Seuran toimituksia 358. Helsinki: Suomalaisen
Kirjallisuuden Seura.</span></p>
<p xml:lang="sme"><span type="quote" xml:lang="sme">Kåven, Jernsletten, Nordal, Eira &amp; Solbakk 1995: Sámi-dáru
sátnegirji = Samisk-norsk ordbok. Kárášjohka: Davvi Girji.</span></p>
<p><span type="quote">Melhus, Marita &amp; Ann Ragnhild Broderstad 2020:
Folkehelseundersøkelsen I Troms og Finnmark. Tilleggsrapport om
samisk og kvensk/norskfinsk befolkning. Tromsø: Senter for samisk
helseforskning, UiT Norges arktiske universitet.</span></p>
<p xml:lang="smn"><span type="quote" xml:lang="smn">Morottaja, Petter, Marja-Liisa Olthuis, Trond Trosterud &amp; Lene
Antonsen 2018: Anarâškielâ tivvoomohjelm – Kielâ- já ortografiafeeilâi
kuorrâm tivvoomohjelmáin. Dutkansearvvi dieđalaš áigečála,
Volum 2018 (2). s. 63–84. URL:
http://dutkansearvi.fi/volume-2018-issue-2-ps/</span></p>
<p><span type="quote">Nielsen, Konrad 1932–1962: Lappisk ordbok – grunnet på dialektene
i Polmak, Karasjok og Kautokeino. 1–5. Oslo: Aschehoug.</span></p>
<p xml:lang="eng"><span type="quote" xml:lang="eng">Rueter, J. &amp; M. Hämäläinen, 2020: FST Morphology for the
Endangered Skolt Sami Language. ––– Proceedings of the 1st Joint
SLTU and CCURL Workshop (SLTU-CCURL 2020). European Language
Resources Association (ELRA). s. 250–257. URL:
https://arxiv.org/abs/2004.04803</span></p>
<p xml:lang="fin"><span type="quote" xml:lang="fin">Sammallahti, Pekka &amp; Jouni Mosnikoff 1991:
Suomi–koltansaame-sanakirja = Lää'dd-sää'm sää'nnǩe'rjj.
Utsjok: Girjegiisá.</span></p>
<p xml:lang="sme"><span type="quote" xml:lang="sme">Sammallahti, Pekka 1991 &amp; A. Xvorostuxina: Unna sámi-са̄мь
са̄мь-sámi sátnegirjjáš. Ohcejohka.</span></p>
<p xml:lang="sme"><span type="quote" xml:lang="sme">Sammallahti, Pekka 1993: Sámi-suoma-sámi sátnegirji =
Saamelais-suomalais-saamelainen sanakirja. Ohcejohka:
Girjigiisá.</span></p>
<p xml:lang="nno"><span type="quote" xml:lang="nno">Sjaggo, Ann-Charlotte &amp; Trond Trosterud 2015: Om pitesamiskt
språk. Bjørg Evjen &amp; Marit Myrvoll (red): Från kust til kyst =
Áhpegáttest áhpegáddáj. s. 223–231. Tromsø: Orkana Forlag.</span></p>
<p xml:lang="nno"><span type="quote" xml:lang="nno">Statped: Samisk punktskrift. URL:
https://www.statped.no/samisk-spesialpedagogisk-stotte/fagartikler/samisk-punkskrift/</span></p>
<p xml:lang="sme"><span type="quote" xml:lang="sme">SNSO = Stor norsk-samisk ordbok = Dáru-sámi sátnegirji.
2000. Kárášjohka: Davvi Girji.</span></p>
<p xml:lang="sme"><span type="quote" xml:lang="sme">Svonni, Mikael 2013: Sátnegirji : davvisámegiela-ruoŧagiela,
ruoŧagiela-davvisámegiela = Ordbok : nordsamisk-svensk,
svensk-nordsamisk. ČálliidLágádus.</span></p>
<p xml:lang="eng"><span type="quote" xml:lang="eng">Trosterud, Trond &amp; Berit Merete Nystad Eskonsipo 2012: A North
Sami translator’s mailing list seen as a key to minority language
lexicography. Euralex2012 Proceedings. s. 250–256.
URL:
https://euralex.org/publications/a-north-sami-translators-mailing-list-seen-as-a-key-to-minority-language-lexicography/</span></p>
<p xml:lang="eng"><span type="quote" xml:lang="eng">Trosterud, Trond 2012: A restricted freedom of choice: Linguistic
diversity in the digital landscape. Nordlyd Vol 39, No 2. s.
89–104. URL: https://doi.org/10.7557/12.2474</span></p>
<p xml:lang="nno"><span type="quote" xml:lang="nno">Trosterud, Trond 2019: Kva bruker vi minoritetsspråksordbøker til?
Ein studie av brukarloggane for tolv tospråklege ordbøker.
LexicoNordica Volum 26. URL:
https://tidsskrift.dk/lexn/article/view/117526</span></p>
<p xml:lang="fin"><span type="quote" xml:lang="fin">Valtonen, Taarna &amp; Marja-Liisa Olthuis 2018:
Suomi-Inarinsaame sanakirja. Inari: Sámitigge.</span></p>
<p xml:lang="sme"><span type="quote" xml:lang="sme">Vest, Jovnna-Ánde 2005: Sámi synonymat. Anár: Sámediggi.</span></p>
<p xml:lang="eng"><span type="quote" xml:lang="eng">Wiechetek, Linda, Sjur N. Moshagen, Børre Gaup &amp; Thomas Omma
2019: Many shades of grammar checking – Launching a constraint grammar
tool for North Sámi. – Linköping Electronic Conference
Proceedings 2019 (168). s. 35–38. URL:
https://visl.sdu.dk/pdf/CG-workshop2019_paper_1.pdf</span></p>
<p><span type="quote">Wilbur, Josh (red) 2016: Pitesamisk ordbok, samt
stavningsregler. Freiburg: Department of Scandinavian studies.</span></p>
<list><p type="listitem" xml:lang="nno">https://www.nrk.no/sapmi/endelig-mulig-a-skrive-pa-samisk-pa-iphone-1.12041195 ↩︎</p>
<p type="listitem">Anslått til 20.000 av omtrent 29.000 samisktalende i alt (jf. tabell 1 for oversikt og referanser). ↩︎</p>
<p type="listitem" xml:lang="sme">Sámi Giellaráđđi og Sámi giellalávdegoddi ↩︎</p>
<p type="listitem" xml:lang="smj">https://www.giella.org ↩︎</p>
<p type="listitem" xml:lang="nno">Ordretteprogrammet for enaresamisk var et samarbeidsprosjekt mellom Giellatekno ved UiT og Anarâškielâ servi. ↩︎</p>
<p type="listitem">Beta-versjon betyr at programmet enda ikke inneholder alle ord og bøyninger. ↩︎</p>
<p type="listitem" xml:lang="nno">Ordretteprogrammet for skoltesamisk var et samarbeidsprosjekt mellom universitetet i Oulu, Giellatekno ved UiT og Jack Rueter ved Helsingfors universitet. ↩︎</p>
<p type="listitem">Arbeidet blei starta av Ann-Charlotte Sjaggo og Trond Trosterud (Sjaggo og Trosterud 2015) og deretter fortsatt av Joshua Wilbur (universitetet i Freiburg, senere ved universitetet i Tartu). ↩︎</p>
<p type="listitem" xml:lang="nno">Statistikken bak dette avsnittet er henta fra http://divvun.no/Download_log.html. ↩︎</p>
<p type="listitem" xml:lang="nno">Landet utafor det samiske området med flest nedlastinger var USA med 2267, deretter kom Kina med 543 og Tyskland med 331. ↩︎</p>
<p type="listitem">Vi anslår at godt over 1/3 av alle samisktalende aldri skriver samisk på datamaskinen, fordi de er for unge eller for gamle eller skriver bare på majoritetsspråket. Dette stemmer godt med resultata i Melhus og Broderstad 2020:26ff, som viser at 37,7 % og 31,3 % (dvs. svaralternativa <em type="italic">svært bra, nokså bra, med anstrengelse </em>), av de samiske respondentene kan henholdsvis snakke (fig. 9) og skrive (fig. 11) samisk, dvs. at 83 % av de samiskspråklige respondentene også kan skrive samisk. Ser vi på aldersgruppene som i større grad skriver på datamaskin (77 % av befolkninga i Finnmark er 10–70 år, jf. https://www.ssb.no/statbank/table/07459/) tyder resultata deres på at 64 % av den samiskspråklige befolkninga kan skrive samisk på datamaskin. ↩︎ </p>
<p type="listitem" xml:lang="smj">http://divvun.no/korrektur/speller-demo.html ↩︎</p>
<p type="listitem">Stavekontrollene blir laget med en åpen kompilator (HFST), det har gjort det mulig å integrere dem i LibreOffice, og å utvide funksjonaliteten til programmene. ↩︎</p>
<p type="listitem">Arbeidet med dette ble finansiert av det daværende Fornyings-, administrasjons- og kirkedepartementet. ↩︎</p>
<p type="listitem" xml:lang="sma">http://www.ruovatsijte.no/gaerjiste-vaalteme_2001.pdf ↩︎</p>
<p type="listitem">For nettosøk har vi trukket fra IP-adresser som vi antar tilhører Googles søkeroboter. Overslag over antall samisktalere er fra http://www.ethnologue.com (Eberhard m.fl. 2020), for Finland fra https://www.samediggi.fi/saamelaiset-info/. Ikke med i tabellen er talla fra Sverige, i følge Ethnologue er det 4000, 1500 og 300 talere av henholdsvis nord-, lule- og sørsamisk. ↩︎</p>
<p type="listitem" xml:lang="fkv">Ordbøkene er på disse internettadressene: https://sanit.oahpa.no https://baakoeh.oahpa.no https://saanih.oahpa.no https://saan.oahpa.no https://bahkogirrje.oahpa.no ↩︎</p>
<p type="listitem">Termlistene er tilgjengelig på wikien https://satni.uit.no/termwiki. ↩︎</p>
<p type="listitem">Ordboka fungerer slik at brukeren skriver søkeord uansett språk og får da opp alle tilgjengelige oversettelser. Det er derfor ikke mulig å skille mellom ulike språkpar. ↩︎</p>
<p type="listitem" xml:lang="fkv"><em type="italic">https://www.dinordbok.no </em>↩︎ </p>
<p type="listitem" xml:lang="smj"><em type="italic">http://julev.no </em>↩︎ </p>
<p type="listitem" xml:lang="nno">Informasjon om ordbøkene fått i epost fra Anders Östergren Njajta 29.4.2020. ↩︎</p>
<p type="listitem" xml:lang="nno">I disse talla er det ikke fjerna søk som Googles roboter har gjort, så de reelle brukertalla er nok en del mindre. ↩︎</p>
<p type="listitem"><em type="italic">Talla for ordpar i DinOrdbok er stipulerte fordi de oppgitte talla på hjemmesiden også inneholder ordpar fra Apertium som er egennavn oversatt med samme egennavn, f.eks. </em><em type="italic">Hansen = Hansen </em><em type="italic">. </em>↩︎ </p>
<p type="listitem">Det finnes ikke tall for nedlastninger av Vuosttaš digisánit og Voestes digibaakoeh <em type="italic">. </em>↩︎ </p>
<p type="listitem" xml:lang="nno">Epost fra John Anders Sikku 15.1.2020. ↩︎</p>
<p type="listitem" xml:lang="nno">Epost fra Mikael Svonni 22.1.2020. ↩︎</p>
<p type="listitem">Jf. Cantell m.fl. 2004 og Karlsson (red.) 1982-87. ↩︎</p>
<p type="listitem" xml:lang="eng">https://www.icn.ch/what-we-do/projects/ehealth/icnp-browser ↩︎</p>
<p type="listitem">Svensk Korp inneholder 13 milliarder ord, og Google Books 155 milliarder. Talla er fra 2018. ↩︎</p>
<p type="listitem">Ordpar med egennavn kommer i tillegg til talla i tabellen. ↩︎</p>
<p type="listitem" xml:lang="nno">http://jorgal.uit.no/ (nordsamisk <em type="italic">→ </em>norsk) og http://gtweb.uit.no/mt/ (mellom samiske språk) ↩︎ </p>
<p type="listitem" xml:lang="eng">jf. https://sites.google.com/site/gtonguedict/home/stardict-dictionaries ↩︎</p>
<p type="listitem" xml:lang="nno">Informasjon fra epost fra Astrid Eggen, Udir 12.05.2020. ↩︎</p>
<p type="listitem" xml:lang="nno">Samtale med Lone Nergård Boine 13.5.2020. ↩︎</p>
<p type="listitem" xml:lang="ron">http://opus.nlpl.eu ↩︎</p>
<p type="listitem" xml:lang="smj">http://divvun.org/proofing/proofing.html ↩︎</p>
</list></body></document>
