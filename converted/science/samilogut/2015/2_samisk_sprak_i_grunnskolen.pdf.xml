<document xml:lang="nob" id="no_id">
  <header>
    <title>Samisk språk i grunnskolen og videregående opplæring</title>
    <genre code="science"/>
    <author>
      <unknown/>
    </author>
    <wordcount>6997</wordcount>
    <conversion_status type="standard"/>
    <availability>
      <license type="standard"/>
    </availability>
    <origFileName>http://samilogutmuitalit.no/sites/default/files/publications/2_sprak_i_skolen_2015_16.pdf</origFileName>
    <parallel_text xml:lang="sme" location="2_samegiella_vuoddoskuvllas.pdf"/>
    <metadata>
      <uncomplete/>
    </metadata>
    <version>XSLtemplate $Revision: 150288 $; file-specific xsl  Revision; common.xsl  $Revision: 154948 $; </version>
  </header>
  <body>
    <p>
      <em type="bold">2  Samisk språk i grunnskolen og videregående opplæring </em>
    </p>
    <p><em type="bold">Torkel Rasmussen</em>, 1. amanuensis. Samisk høgskole Kautokeino </p>
    <p>
      <em type="italic">Sammendrag </em>
    </p>
    <p>
      <em type="italic">Faget  Samisk  som  andrespråk  i  grunnskolen  har  hatt  en  betydelig  nedgang  etter  skoleåret 2005/06. Artikkelen viser at nedgangen kan ha stoppet opp og stabilisert seg på et lavere nivå enn tidligere. Tilbakegangen for Sørsamisk andrespråk er likevel bekymringsfull. Det er også registrerte  en  større  tilbakegang  for  faget  Samisk  førstespråk.  Det  gjøres  spesielt oppmerksom  på  det  skillet  som  har  oppstått  mellom  elever  som  mottar  opplæring  i  Samisk førstespråk og antall elever som har samisk som opplæringsspråk. Det blir stadig flere elever som mottar opplæring i Samisk førstespråk uten å ha opplæring i andre fag i grunnskolen på samisk. </em>
    </p>
    <p>
      <em type="italic">Tall for dekningsgraden av læremidler for opplæring på samisk, viser at situasjonen har blitt en  del  bedre  de  siste  fire  år.  Men  spesielt  for  lule-  og  sørsamisk  må  situasjonen  fortsatt betegnes som kritisk ettersom elevene mangler læremidler i de fleste fag i grunnskolen.  </em>
    </p>
    <p>
      <em type="italic">En gjennomgang av Fylkesmannsembetenes tilsynsrapporter fra tilsyn med samiskopplæringa viser  lovbrudd  ved  alle  tilsyn  i  Nordland  og  Oslo/Akershus.  I  Finnmark  er  alle tilsynsrapportene udelt positive. Det har ikke vært gjennomført tilsyn med samiskopplæringa i andre fylker. </em>
    </p>
    <p>
      <em type="bold">2.1.   Samiske språk i skolen </em>
    </p>
    <p>Denne artikkelen tar i hovedsak for seg opplæringa i samiske språk i den norsk grunnskolen og videregående opplæring de siste fem årene. Det vil si skoleårene fra 2010/11 til 2014/15. Det gis også noen lengere tilbakeblikk for å vise trendene i utviklinga.</p>
    <p>Bruk  av  samisk  språk  i  opplæringa  reguleres  av  Undervisningsloven  og  Kunnskapsløftet  - læreplanverket  for  grunnskolen  og  videregående  opplæring.  Kapit<em type="italic">tel  0  </em>gir  av  den  grunn  en kort gjennomgang av de sentrale delene om samisk språk i loven og læreplanene.  </p>
    <p>Det undervises i og på tre samiske språk i grunnskolen: nord-, lule- og sørsamisk, og det kan undervises i og på disse tre samiske språkene i den videregående skolen. I denne artikkelens kapittel  3  gis  en  samlet  oversikt  over  antallet  elever  som  har  opplæring  i  et  av  de  samisk språkene  i  grunnskolen.  I  kapittel  <em type="italic">2.4  </em>legges  det  fram  tall  for  opplæring  i  samisk  i  den videregående  opplæringa,  mens  kapittel  <em type="italic">0  </em>behandler  læremiddelsituasjon  for  opplæring  på samisk og for de forskjellige alternativene for samisk andrespråk. </p>
    <p>Fylkesmannsembetene  fører  tilsyn  med  opplæringa  i  grunnskolen  og  den  videregående opplæringa og også med skolenes  opplæring i og på samisk. Artikkelens kapit<em type="italic">tel  2.6 </em>tar for seg de tilsyn med samiskopplæringa som er utført de siste fire årene.  </p>
    <p>
      <em type="bold">2.2  Lovverket og læreplan </em>
    </p>
    <p>
      <em type="bold">2.2.1 Lovverket for grunnskolen  </em>
    </p>
    <p>Opplæringslovens § 6-2.<em type="italic">Samisk opplæring i grunnskolen</em> slår fast at elever i samiske distrikt har  rett  til  opplæring  på  samisk.  Utenfor  samiske  distrikt  har  elevene  rett  til  slik  opplæring dersom foreldrene til minst ti elever krever det. Når opplæringa har startet opp, kan den ikke legges ned så lenge det fortsatt er minst seks elever igjen i gruppa.  </p>
    <p>Samisk distrikt er i opplæringsloven § 6-1 definert til å være Forvaltningsområdet for samisk språk,  og  andre  kommuner  eller  deler  av  kommuner  som  regjeringa  har  besluttet  å  kalle samisk  distrikt.  Ingen  områder  utenfor  Forvaltningsområdet  for  samisk  språk  er  blitt klassifisert som samiske distrikt. Dermed gjelder bestemmelser i opplæringsloven for samiske distrikt pr i dag kun i Forvaltningsområdet for samisk språk, og begrepet Forvaltningsområdet vil i fortsettelsen bli brukt.</p>
    <p>Innenfor  Forvaltningsområdet  kan  kommunene  vedta  at  alle  elevene  i  grunnskolen  skal  ha opplæring i samisk. Tre kommuner har fattet slike vedtak som fortsatt står ved lag: Nesseby, Karasjok  og  Kautokeino.  I  disse  kommunene  er  samisk  i  en  av  de  mulige  variantene  et obligatorisk fag for elevene i kommunenes grunnskoler.</p>
    <p>Utenfor  Forvaltningsområdet  har  samer  i  grunnskolealder  rett  til  opplæring  i  samisk (opplæringsloven  §  6-2,  femte  ledd).  Det  vil  si  at  samiske  barn  har  en  individuell  rett  til opplæring i samisk, men de har ikke en individuell rett til å ha samisk som opplæringsspråk. Samer er i lovens § 6-1 definert som <span type="quote">«person som kan skrivast inn i samemanntalet, og barn av  dei  som  kan  skrivast  inn»</span>.  Det  er  også  slått  fast  i  loven  at:  <span type="quote">«Departementet  kan  gi forskrifter  om  alternative  former  for  slik  opplæring  når:  opplæringa  ikkje  kan  givast  med eigna  undervisningspersonale  på  skolen»</span>.  Dette  har  åpnet  opp  for  bruk  av fjernundervisningsmetoder  i  samisk  opplæringa  der  lærer  og  elev  ikke  er  fysisk  til  stede  i samme klasserom, men kommuniserer ved hjelp av datamaskin.</p>
    <p>
      <em type="bold">2.2.2 Lovverket for den videregående opplæringa </em>
    </p>
    <p>Undervisningslovens § 6-3 slår fast at samer i videregående opplæring har rett til opplæring i samisk. Denne rettigheten gjelder hele landet og den forsvinner ikke selv om skolen ikke er i stand  til  å  finne  en  lærer  i  faget.  På  samme  måte  som  for  samiskopplæringa  i  grunnskolen heter  det  at:  <span type="quote">«Departementet  kan  gi  forskrifter  om  alternative  former  for  slik  opplæring  når opplæringa ikkje kan givast med eigna undervisningspersonale på skolen»</span>. De videregående skolene har dermed plikt til å tilrettelegge opplæringa i samisk f.eks. som fjernundervisning.</p>
    <p>Elevene  i  videregående  opplæring  har  ikke  rett  til  å  få  opplæring  på  samisk.  Men Kunnskapsdepartementet  kan  pålegge  enkelte  skoler  å  tilby  opplæring  i  eller  på  samisk  i særskilte  fag  i  den  videregående  opplæringa  innenfor  visse  kurser  eller  visse  grupper.  De fleste videregående skoler eies av fylkeskommunene og Undervisningsloven § 6-3 slår fast at fylkeskommunene  kan  tilby  opplæring  på  samisk.  I  tillegg  finnes  det  to  statlige  samiske videregående skoler i Karasjok og Kautokeino.</p>
    <p>
      <em type="bold">2.2.3 Læreplanverket </em>
    </p>
    <p>Opplæring  i  offentlig  grunnskole  og  den  videregående  opplæringa  følger  et  av læreplanverkene  <em type="italic">Kunnskapsløftet</em>  eller  <em type="italic">Kunnskapsløftet  Samisk</em>.  I  Forvaltningsområdet  skal alle  offentlige  grunnskoler  følge  Kunnskapsløftet  Samisk.  Læreplanverket  har  utviklet læreplaner for tre varianter av samisk språkopplæring i grunnskolen (<em type="italic">Udir 2013-1: 2013-2)</em>: <em type="italic">Samisk  førstespråk</em>,  <em type="italic">Samisk  andrespråk  2</em>  og  <em type="italic">Samisk  andrespråk  3</em>.  De  fleste  som  har opplæring i Samisk førstespråk i grunnskolen har også samisk som opplæringsspråk. For den videregående opplæringa er det utviklet et fjerde alternativ <em type="italic">Samisk andrespråk 4</em> som er ment for  elever  som  ikke  har  hatt  opplæring  i  samisk  i  grunnskolen.  Målet  med  faget  Samisk førstespråk er uttrykt slik i læreplan. </p>
    <p>
      <em type="italic">Faget  samisk som førstespråk skal  utvikle  elevenes språkkompetanse ut  fra  de evner og forutsetninger den enkelte har. Muntlige ferdigheter og lese- og skrivekompetanse er både et mål i seg selv og et nødvendig grunnlag for læring og forståelse i alle fag på  alle  trinn.  Faget  skal  motivere  til  lese-  og  skrivelyst,  og  bidra  til  å  utvikle  gode læringsstrategier. (Udir 2013-1) </em>
    </p>
    <p>Samisk  andrespråk  er  ment  for  elever  som  ikke  har  samisk  som  morsmål  og  ikke  har  lært samisk før de begynner på skolen. Samisk andrespråk 2 har en mer ambisiøs målsetning enn Samisk andrespråk 3, men samme timetall. Samisk som andrespråk 2 er ifølge læreplanen:</p>
    <p>
      <em type="italic">… det alternativet som gir best språkkunnskaper etter endt skolegang og valg av dette alternativet  på  grunnskolen,  vil  bidra  til  å  legge  grunnlag  for  elevens  funksjonelle tospråklighet. (Udir 2013-2) </em>
    </p>
    <p>Samisk  andrespråk  3  nevnes  som  et  alternativ  for  elever  som  ikke  kan  noe  samisk  når  de starter med opplæring i faget. En går derfor ut fra at disse elevene vil ha nytte av å bruke mer tid  på  å  lære  samisk.  Elever  som  starter  med  samisk  sent  på  barnetrinnet  eller  først  på ungdomstrinnet får også opplæring etter denne varianten. Det er ikke nødvendigvis et mål at elevene  blir  tospråklige.  Samisk  andrespråk  4  er  ment  for  elever  i  den  videregående opplæringa  som  ikke  har  hatt  opplæring  i  samisk  tidligere.  Det  har  for  første  gang  blitt undervist etter denne læreplanen dette skoleåret. (Udir 2013-2; 2015-1.)</p>
    <p>
      <em type="bold">2.3  Samisk språk i grunnskolen </em>
    </p>
    <p>Tallmaterialet til dette kapittelet er hentet fra Grunnskolens informasjonssystem på internett (GSI  2014),  og  tilsendt  fra  Utdanningsdirektoratet  (Udir  2015-1).  Noen  tall  er  hentet  fra tidligere utgaver at Samiske tall forteller (Todal 2011; 2012).</p>
    <p>Tabell 2.1  viser at  tallet på elever som  har opplæring i  samiske språk gikk  ned med ti fra i fjor. Tallet på elever som har fått opplæring i lulesamisk øker med seks eller 6,5 prosent. For sørsamisk er det en nedgang på tolv elever eller 14,0 prosent. Nedgangen i antall elever som mottar opplæring i samisk, er betydelig etter skoleåret 2005/06 som er det siste året den gamle læreplanen var i bruk. Dette er grundig drøftet av Todal tidligere (2011; 2012). Her ses det av den grunn spesielt på utviklinga de siste fem år. Nedgangen fra 2010/11 er på 129 elever eller 5,7  prosent.  Når  en  tar  i  betraktning  at  elevtallet  i  grunnskolen  i  denne  perioden  går  ned  i Nord-Norge med 5,3 prosent kan det tyde på at situasjonen for opplæringa i samiske språk har stabilisert  seg  (GSI  2014),  men  på  et  lavere  nivå  enn  tidligere.  Det  kommer  også  fram  av tallene at tilbakegangen gjelder både nordsamisk og sørsamisk, mens opplæring i lulesamisk øker med tre elever eller 3,1 prosent i femårs perioden. Nedgangen for opplæring i sørsamisk er 17 elever eller 18,7 prosent. Det må betegnes som en stor nedgang.</p>
    <p>
      <em type="bold">2.3.2 Elevtallet for samisk som opplæringsspråk </em>
    </p>
    <p>Tallene  i  tabellen  nedenfor  er  det  totale  antallet  elever  som  får  opplæring  på  samisk  i grunnskolen  enten  opplæringsspråket  er  sør-,  lule-  eller  nordsamisk.  Adskilte  tall  for  sør-, lule- og nordsamisk har ikke vært tilgjengelig.</p>
    <p>Tabell  2.2  viser  at  812  elever  hadde  samisk  som  opplæringsspråk  i  grunnskolen  i  skoleåret 2014/15. Dette var en nedgang på ti elever eller 1,2 prosent fra året før. De siste fem årene har antallet elever  gått ned  893 til  812. Dette  er  en  nedgang  på 81  elever eller 9,1 prosent.  Fra 2005/06  til  i  år  var  nedgangen  på  165  elever  eller  16,9  prosent.  I  skoleåret  2003/04  hadde 1057 elever samisk som opplæringsspråk i grunnskolene i Norge. Dette er det høyeste antallet noen gang. Nedgangen fra 2003/04 til 2014/15 er på 245 elever eller 23,2 prosent. Dette må karakteriseres som en stor nedgang. Noe av denne nedgangen kan skyldes mindre barnekull i noen  sentrale  samiske  områder.  Tallene  viser  klart  at  færre  barn  mottar  opplæring  etter  en sterk modell for samisk opplæring nå enn på begynnelsen av 2000-tallet. Dette er negativt for samisk språkutvikling, og det er et forhold som bør undersøkes nærmere.</p>
    <p><em type="italic">Tabell  2</em>.3  viser  at  915  elever  har  opplæring  i  Samisk  førstespråk  i  grunnskolen.  Det  er  en nedgang  på  en  elev  eller  1,1  prosent  fra  året  før.  Av  disse  får  878  elever  opplæring  i Nordsamisk  førstespråk,  22  elever  i  Lulesamisk  førstespråk  og  15  elever  i  Sørsamisk førstespråk.  </p>
    <p>Elevtallet  i  Nordsamisk  førstespråk  har  gått  ned  både  siden  2005/06  og  siden  2010/11.  Fra 2005/06 er nedgangen på 83 elever eller 8,3 prosent og fra 2010/11 er nedgangen på 66 elever eller  6,8  prosent.  Elevtallet  i  Lulesamisk  førstespråk  har  ligget  på  i  underkant  av  30  i perioden, men falt til 19 i fjor for å øke til 22 i år. Elevtallet i Sørsamisk førstespråk har ligget rundt 20 for å synke til 15 fra i fjor til i år. Dette er en nedgang på 25 prosent.</p>
    <p>
      <em type="bold">2.3.4 Samisk som opplæringsspråk og Samisk førstespråk </em>
    </p>
    <p>De  fleste  elevene  som  har  opplæring  i  Samisk  førstespråk  har  også  samisk  som opplæringsspråk. Det er imidlertid ikke fullt samsvar mellom antallet elever som har Samisk førstespråk og antallet elever som har samisk som opplæringsspråk.</p>
    <p>Tabell 2.4 viser at det siste år var 103 elever som fikk opplæring i Samisk førstespråk uten at de hadde samisk som opplæringsspråk. Denne forskjellen har økt fra 21 i skoleåret 2005/06. De siste fem årene har dette tallet variert mye, men det er hele tiden betydelig høyere enn for skoleåret 2005/06.</p>
    <p>Det  er høyst  usikkert hva det  kommer  av at et  større  antall  barn nå får  opplæring i  Samisk <em type="bold">2.3.6 Fordeling av andrespråkselever mellom andrespråk 2 og andrespråk 3 </em></p>
    <p>Det er som tidligere nevnt mulig å velge mellom to varianter av Samisk andrespråk i grunnskolen. Samisk andrespråk 2 har et høyere kompetansemål enn Samisk andrespråk 3. En kan derfor forutsette at elever som velger Samisk andrespråk 2 blir bedre i samisk enn elever som velger Samisk andrespråk 3. Det er derfor interessant å se på fordelinga av elever mellom disse to fagene.</p>
    <p>
      <em type="bold">2.3.7 Elevtallet innenfor Forvaltningsområdet for samisk språk </em>
    </p>
    <p>Professor  Jon  Todal  viser  i  <span type="quote">«Samiske  tall  forteller  5»</span>  en  del  tall  for  elevene  innenfor Forvaltningsområdet for samisk språk i skoleåret 2011/12. Nedenfor brukes Todals tall og tall for skoleåret 2014/15 for å sammenligne utviklinga de siste tre årene. Dette gjelder det totale elevtallet  i  Forvaltningsområdet,  andelen  som  har  samisk  i  fagkretsen  og  om  disse  har opplæring i Samisk førstespråk eller andrespråk. Dette er gjort innenfor Forvaltningsområdet fordi  en  her  kan  studere  hvor  stor  andel  av  det  totale  elevantallet  som  mottar  opplæring  i samisk.  Innenfor  Forvaltningsområdet  kan  alle  elever  velge  opplæring  i  samisk.  Derfor kjenner  vi  det  totale  antallet  elever  som  kan  velge  samiskopplæring.  Utenfor Forvaltningsområdet  er  retten  til  samiskopplæring  knyttet  til  visse  kriterier,  og  vi  vet  ikke hvor mange som oppfyller dette kriteriet. (Todal 2012: 111-12.)</p>
    <p>Tabell  2.7  viser  at  elevtallet  i  Forvaltningsområdet  for  samisk  språk  gikk  tilbake  med  42 elever  fra 2011/12  til  2014/15.  Dette er en tilbakegang på 1,8 prosent.  Forvaltningsområdet for  samisk  språk  ble  imidlertid  utvidet  med  Røyrvik  kommune  Nord-Trøndelag  i  det sørsamiske språkområdet 1.1. 2013. Den reelle tilbakegangen i elevtallet for de kommunene som utgjorde forvaltningsområdet i 2011/12 er av den grunn 100 elever eller 4,3 prosent.</p>
    <p>Tabellen  viser  store  forskjeller  i  utviklinga  av  elevtallet  mellom  kommunene.  Kåfjord  og Kautokeino  har  størst  økning  med  henholdsvis  27  og  21  elever  eller  14,1  og  6,2  prosent. Tilbakegangen  er  størst  i  Snåsa  med  16,0  prosent.  Det  er  også  verdt  å  merke  seg tilbakegangen i elevtallet på vel ti prosent i Karasjok, Porsanger og Tana. Dette er kommuner med relativt mange elever som får opplæring i samisk.</p>
    <p>Tabell  2.8  viser  at.  1218  elever  hadde  opplæring  i  samisk  innenfor  Forvaltningsområdet skoleåret 2011/12. De utgjorde 57 prosent av alle eleven med samiskopplæring i Norge. I år mottar 1180 elever i Forvaltningsområdet opplæring i samisk. De utgjør 55,8 prosent av alle elevene som får opplæring i samisk. Dette er en nedgang på 1,2 prosentpoeng.</p>
    <p>Antallet elever med opplæring i Samisk førstespråk gikk ned med 42 i Forvaltningsområdet. Det  er  en  nedgang  på  5,4  prosentpoeng.  Antall  elever  med  opplæring  i  Samisk  andrespråk økte med fire. Det er en økning på 0,9 prosentpoeng.</p>
    <p>I 2011/12 fikk 53 prosent av elevene innenfor Forvaltningsområdet opplæring i samisk språk i grunnskolen. I år mottar 52,0 prosent av elevene opplæring i samisk. Av disse fikk langt de fleste opplæring i Samisk førstespråk. Tendensen i år er den samme som for 2011/12. Omlag hver tredje elev i Forvaltningsområdet får opplæring i Samisk førstespråk.</p>
    <p>Tabell  2.9  viser  utviklinga  for  elever  som  får  opplæring  i  samisk  i  kommunene  i Forvaltningsområdet.  Tall  for  Røyrvik  skoleåret  2011/12  er  ikke  kjent.  I  Karasjok, Kautokeino og Nesseby  er samisk et  obligatorisk fag for  alle elevene og  endringene i  disse kommunene  følger  naturlig  nok  endringer  i  elevtallet.  Tysfjord  og  Kåfjord  har  hatt  store økninger  i  antallet  elever  som  mottar  opplæring  i  samisk  med  henholdsvis  49,0  og  16,4 prosent.</p>
    <p>Snåsa har en stor nedgang på 18 elever eller 62 prosent. Denne nedgangen skyldes delvis at en del elever som mottok fjernundervisning i samisk fra Åarjel-saemiej skuvle på Snåsa, nå får opplæring i samisk av en lokal lærer på hjemmeskolen. Tillegg blir fjernundervisningselever nå registrert på hjemmeskolen og ikke som elever på Snåsa. Tidligere var disse registrert på skolen som tilbød fjernundervisning. (Nilsson Valkeapää 2015.) Tana har også hatt en nedgang på 18 elever som mottar opplæring i samisk. Dette er en nedgang på 11,6 prosent. Både Snåsa og Tana har hatt en større nedgang i elevtallet i grunnskolen, uten at det kan trekkes slutninger mellom disse to forholdene.</p>
    <p>Tabell 2.10 viser at det for de fleste kommunene er det bare små endringer for antall elever som mottar undervisning i samisk de siste fire årene. Tysfjord har imidlertid en klar økning. I 2011/12  fikk  24  prosent  opplæring  i  samisk.  I  år  er  andelen  34,6  prosent.  Hele  økninga kommer i Samisk andrespråk som øker fra 14 til 24,2 prosent. I Nesseby øker prosenten som mottar opplæring i Samisk førstespråk fra 23 prosent til 30,8. Snåsa har en nedgang fra 12 til 5,2 prosent for andelen elever som mottar opplæring i samisk.</p>
    <p>
      <em type="bold">2.4  Samisk språk i videregående skole </em>
    </p>
    <p>Samiske elever i den videregående opplæringa har rett til å få opplæring i samisk språk. Det er ikke  mulig  å  bruke  samme  geografiske  inndeling  som  for  grunnskolen  i  presentasjonen  av samisk  språk  i  videregående  opplæring.  Dette  kommer  av  at  mange  kommuner  mangler videregående skole og at ungdommer av den grunn ofte tar videregående utdanning utenfor hjemkommunen.</p>
    <p>Tallene  til  dette  kapittelet  er  hentet  fra  <em type="italic">Samiske  tall  forteller  5</em>  (Todal  2012:  114-16)  for </p>
    <p>Tabell  2.12  viser  at  det  er  en  forskyvning  i  elevmassen  som  får  opplæring  i  samisk  i  den videregående  opplæringa  fra  i  fjor  til  i  år.  Antallet  elever  som  får  opplæring  i  Samisk førstespråk  går  ned  med  38  elever  eller  15,6  prosent.  Samtidig  øker  antallet  elever  som  får opplæring i Samisk andrespråk med 35 eller 16,7 prosent. Det har vært en trend før 2014/15 at flere elever får opplæring i Samisk førstespråk i den videregående opplæringa enn i Samisk andrespråk. Det er uten tvil positivt dersom flere som har hatt opplæring i Samisk andrespråk i  grunnskolen  velger  å  fortsette  opplæringa  i  Samisk  andrespråk  i  den  videregående opplæringa eller at  elever som ikke har hatt opplæring i samisk, velger å lære samisk i den videregående opplæringa. Det er derimot negativt dersom dette betyr at elever velger Samisk andrespråk selv om de tidligere har hatt opplæring i Samisk førstespråk, slik det har kommet fram i media (NRK 2015). Dette er et forhold som bør undersøkes nærmere.</p>
    <p>Økningen  i  antallet  andrespråkselever  gjelder  spesielt  for  nordsamisk  som  øker  fra  155  til 217. En økning på 40 prosent. Også lulesamisk har en viss økning, mens tallene for sørsamisk er  svært  stabile.  For  skoleårene  2010/11  og  2011/12  har  ikke  adskilte  tall  for  sør-,  lule-  og nordsamisk vært tilgjengelige.</p>
    <p>Økninga i det totale antallet elever som får opplæring i Samisk andrespråk det siste året, kan ha  sammenheng  med  innføringa  av  et  nytt  fag  <em type="italic">Samisk  andrespråk  4</em>.  Faget  er  beregnet  for elever som ikke har lest Samisk andrespråk i grunnskolen. Det ble for første gang undervist i Samisk andrespråk 4 høsten 2014 og faget hadde ingen elever i skoleåret 2013/14. I år mottar 100  elever  opplæring  i  Samisk  andrespråk  2,  74  elever  Samisk  andrespråk  3  og  74  elever Samisk andrespråk 4 i den videregående opplæringa. Det forrige skoleåret var det er omtrent like mange elever som tok Samisk andrespråk 2 som Samisk andrespråk 3. (Udir 2014: 27; 2015-1: 27; 2015-2:27.) </p>
    <p>
      <em type="bold">2.4.3 Opplæring på samisk  </em>
    </p>
    <p>Slik  det  kommer  fram  i  kapittel  2.2.2  kan  departementet  pålegge  enkelte  skoler  å  tilby opplæring på samisk i den videregående opplæringa ifølge undervisningslovens § 6-3. Også fylkeskommunene kan på eget initiativ tilby opplæring på samisk ved sine skoler. Til tross for dette  har  det  ikke  kommet  fram  opplysninger  om  at  noen  fylkeskommunale  skoler  tilbyr Opplæring  på  samisk.  Ved  de  to  statlige  samiske  videregående  skoler  i  Karasjok  og Kautokeino tilbys deler av opplæringa på samisk. Det har ikke vært mulig å få en full oversikt over hvor mye opplæring Samisk videregående skole og reindriftsskole i Kautokeino tilbyr på samisk.  Samisk  videregående  skole  i  Karasjok  skriver  i  sin  årsmelding  til Utdanningsdirektoratet at: Skolen har hatt som minstemål å gi undervisning på samisk i alle identitetsskapende  fellesfag.  Med  undervisning  på  samisk  menes  at  all  undervisning  og veiledning av elever gis på samisk og at elevene kan besvare oppgaver og prøver på samisk. Skoleårene 2013/14 og 2014/15 ble 50 timer (45 minutters enheter) av undervisningen pr. uke gitt  på  samisk  og  resten  på  norsk  eller  norsk/samisk.  All  undervisning  på  medier  og kommunikasjon  der  inntakskravet  er  samisk  førstespråk,  gis  på  samisk.  På studiespesialisering ble det undervist på samisk i samfunnsfag, naturfag og historie i 2013/14 og på naturfag, historie og religion i 2014/15. (Samisk videregående skole i Karasjok 2014).</p>
    <p>
      <em type="bold">2.5  Læremiddelsituasjonen </em>
    </p>
    <p>I dette kapitlet ses det på læremiddelsituasjon for opplæring på de tre samiske språkene nord-, lule-  og  sørsamisk,  og  i  Samisk  andrespråk  for  de  samme  språkene.  Læremidler  er  viktige verktøy  for  lærere  og  elever  for  å  sikre  at  elevene  oppnår  de  kompetansemålene  og grunnleggende  ferdighetene  som  eleven  skal  utvikle  gjennom  opplæringa.  Sametinget  har  i 2010  og  2014  satt  sammen  informasjon  om  læremiddelsituasjonen.  Denne  informasjonen benyttes her for å vise situasjonen og utviklinga de siste år. (Sametinget  et al. 2010: 19-24; Sametinget 2015.) Sametingets oversikt er delt opp for språkene nord-, lule- og sørsamisk og de beskriver læremiddelsituasjon for hvert fag og hvert klassetrinn med følgende kategorier:</p>
    <p>1.  Behovet  er  dekket  etter  læreplanen  Kunnskapsløftet  samisk,  det  finnes elevbøker/digitale ressurser, flesteparten av kompetansemålene dekt 2.  Deler  av  kompetansekravet  er  dekket  etter  læreplanen  Kunnskapsløftet  samisk,  det finnes temabøker/hefter/digitale læremidler 3.  Det finnes elevbøker, nesten heldekkende etter tidligere læreplaner 4.  Svært liten dekningsgrad eller læremidler mangler helt Tabell  2.20  viser  stor  mangel  på  læremidler  for  opplæring  i  Nord-,  Lule-  og  Sørsamisk andrespråk  2  etter  læreplanverket  Kunnskapsløftet  i  2010.  Nord-  og  sørsamisk  måtte undervises på åtte årstrinn med læremidler utviklet etter en gammel læreplan. For to årstrinn fantes svært lite eller ingen læremidler.  Lulesamisk  andrespråk 2 var delvis  dekket  for seks årstrinn etter ny læreplan, mens det fantes svært lite eller ingen læremidler for fire årstrinn.</p>
    <p>I  2014  er  situasjonen  svært  mye  forbedret.  Behovet  for  læremidler  er  dekket  for  Lule-  og Sørsamisk  andrespråk  2  på  alle  ti  klassetrinn.  For  nordsamisk  er  behovet  dekket  for klassetrinn  1-7,  mens  en  på  klassetrinn  8-10  har  dekker  deler  av  kompetansemålet  med nyutviklede  eller  nytt  opptrykk  av  temabøker,  hefter  og  digitalt  materiale.  I  tillegg  finnes elevbøker som er nesten heldekkende etter tidligere læreplaner.</p>
    <p>Sametingets matrise viser forøvrig at behovet for læremiddel i faget Samisk andrespråk 3 er nesten  dekket  i  grunnskolen.  Unntakene  er  Lulesamisk  andrespråk  3,  klassetrinn  10  og Sørsamisk andrespråk 3, klassetrinn 8-10 der det er mangler. Der er deler av kompetansemålet dekt med nyutviklet eller nytt opptrykk av temabøker, hefter og digitalt materiale.</p>
    <p>
      <em type="bold">2.5.5 Sametinget syn </em>
    </p>
    <p>Denne oversikten viser  et  stort  sprik mellom Sametingets  prinsipielle syn på læremidler for opplæring  på  samiske  språk  og  virkeligheta.  Sametinget  (2014-1:  5)  prinsipielle  syn  er  at samiske elever har samme rettigheter som andre elever i norsk skole til å få læremidler på sitt morsmål.  Denne  retten  er  ikke  oppfylt  ettersom  det  både  i  2010  og  2014  er  mangel  på samiskspråklige læremidler i mange fag.</p>
    <p>Sametinget  har i  sin  behandling av opplæringsloven i  juni 2014, pekt  på at  samiske elevers rett til læremidler på sitt opplæringsspråk, ikke er sikret i lov med tilhørende forskrift. Retten til læremidler på begge de norske målformene er sikret i opplæringsloven og retten presiseres og  styrkes  i  forskrift  til  loven.  Sametinget  har  av  den  grunn  bedt  om  en  revidering  av opplærings- og privatskoleloven for å styrke samiske elevers rett til opplæring i og på samisk og  på  grunnlag  av  samiske  kulturverdier,  herunder  særskilt  retten  til  samiske  læremidler  på alle fag i hele grunnopplæringa. (Sametinget 2014-1: 5; 2014-2: 120.)</p>
    <p>
      <em type="bold">2.6  Tilsyn med samiskopplæringa </em>
    </p>
    <p>Samiske elevers rettigheter etter opplæringsloven har vært et prioritert område for tilsyn med grunnskolen  og  den  videregående  opplæringen  siden  2009.  I  tildelingsbrevet  fra Kunnskapsdepartementet ble Utdanningsdirektoratet da gitt i oppdrag:</p>
    <p><span type="quote">”å  gjennomføre  tilsyn  med  fylkeskommunenes  og  kommunenes  oppfølging  av  samiske elevers  rettigheter  etter  opplæringsloven,  herunder  også  tilgangen  til  læremidler”</span>. (Kunnskapsdepartementet 2009: 31)</p>
    <p>I praksis er det Fylkesmannsembetet som har ansvar for å føre tilsyn med samiskopplæringa i sine respektive fylker.</p>
    <p>Tabell 2.21 viser at fylkesmannsembetene utførte 14 tilsyn med opplæringa i samiske språk i perioden  2012  til  juni  2015.  Disse  tilsynene  ble  holdt  i  fylkene  Oslo  og  Akershus,  SørTrøndelag, Nordland og Finnmark. 13 tilsyn gjaldt grunnskolen og ett tilsyn en videregående skole.</p>
    <p>Avdelingene  for  barnehage  og  undervisning  i  Oslo  og  Akershus,  samt  de  fem  nordligste fylkene  har  blitt  tilskrevet  og  bedt  om  opplysninger  om  tilsyn  med  samiskopplæringa. Rapporter fra tilsyn i de nordlige fylkene har blitt hentet fra Fylkesmennenes hjemmesider på internett  der  de  er  offentlig  tilgjengelig,  mens  tilsynsrapportene  fra  Oslo  og  Akershus  ble tilsendt  fra  Fylkesmannen  i  Oslo/Akershus.  En  tilsynsrapport  for  tilsyn  gjennomført  i  2015 var  ikke  offentliggjort  da  artikkelen  ble  ferdigstilt.  Dette  gjelder  Fylkesmannen  i  SørTrøndelags tilsynsrapport for samiskopplæringa i Namdalseid kommune 9. juni.</p>
    <p>
      <em type="bold">2.6.1 Tilsynenes innhold </em>
    </p>
    <p>Det  overordnede målet  med tilsynsvirksomhet  i  forbindelse med samiske elevers rettigheter etter opplæringsloven, er å sikre at målgruppa får det tilbudet de har krav på. Samiske elever skal  gis  mulighet  til  å  oppnå  kompetanse  innen  samisk  språk.  Tilsynet  skal  kontrollere  om kommunen forholder seg til lovens krav, og eventuelt bidra til at tilstanden i kommunen blir i samsvar  med  kravene  i  regelverket.  De  lovkrav  som  kontrolleres  i  tilsynet  er  valgt  på bakgrunn  av  hvilke  bestemmelser  som  er  mest  sentrale  for  at  samiske  elever  skal  få  det tilbudet om opplæring i og på samisk som kommunene er pålagt å tilby. Valg av lovkrav som skal kontrolleres i tilsynet ble gjort etter erfaringer fra piloteringen i Nordland høsten 2009. (Fylkesmannen i Oslo og Akershus 2012-3: 3)</p>
    <p>Tilsynsrapportene inneholder et kapittel der en redegjør for hva som undersøkelses. Nedenfor oppsummeres hovedtrekkene fra tilsyn i Rana kommunen i Nordland da dette gir et bilde av hva som har blitt undersøkt i alle kommunene. (Fylkesmannen i Nordland 2014-1). I tillegg benyttes tilsynsrapporten fra Kautokeino (Fylkesmannen i Finnmark 2015) for å vise hva som har  blitt  undersøkt  innenfor  forvaltningsområdet.  Det  er  spesielt  fire  forhold  som  har  blitt undersøkt ved tilsynene.</p>
    <p>
      <em type="bold">1. Forsvarlig system – opplæringsloven § 13-10 annet ledd  </em>
    </p>
    <p>Kommunen  har  etter  opplæringsloven  §  13-10  annet  ledd  et  overordnet  ansvar  for  at skoleledelsen ved hver enkelt skole oppfyller kravene og pliktene i loven, og at de tilbyr de tjenester og aktiviteter som loven beskriver. For å oppfylle kravene til et forsvarlig system må skoleeier kunne dokumentere:</p>
    <p>At det foreligger rutiner som sikrer at alle i organisasjonen som har oppgaver knyttet til  samiske  elevers  rettigheter  har  tilstrekkelig  kunnskap  om  innhold  og  krav  i  de bestemmelsene som er relevante.    At det foreligger rutiner som sikrer at kommunen får nødvendig informasjon om det som faktisk skjer når det gjelder opplæring i samisk.    At  det  foreligger  rutiner  for  at  denne  informasjonen  blir  vurdert  i  forhold  til lovkravene.    At  det  foreligger  rutiner  for  å  sette  inn  nødvendige  tiltak  dersom  det  avdekkes  at praksis ikke er i samsvar med lovkravene.</p>
    <p>
      <em type="bold">2. Samisk opplæring i grunnskolen – opplæringsloven § 6-2  </em>
    </p>
    <p>De  fire  kommunene  der  tilsyn  ble  utført  i  Nordland  fylke,  befinner  seg  utenfor Forvaltningsområdet.  De  regnes  ikke  som  samisk  distrikt  i  henhold  til  utdanningsloven  og derfor har utgangspunktet for fylkesmannens vurderinger vært avgrenset til lovbestemmelsene i  opplæringsloven  §  6-2  som  angår  rettigheter  utenfor  samiske  distrikt.  Utenfor  samiske distrikt  har  alle  samer  i  grunnskolealder  rett  til  opplæring  i  samisk.  Dette  betyr  at  disse kommunene  plikter  å  gi  samer  i  grunnskolealder  opplæring  i  samisk  uavhengig  av gruppestørrelse.</p>
    <p>Skoleeier må ha et system som sikrer at opplæringa i samisk er i samsvar med Læreplanverket for Kunnskapsløftet – Samisk, jf. opplæringsloven § 6-4 og forskrift til opplæringsloven §§ 11 og 1-11. Samiskopplæringa må følge den til enhver tid fastsatte fag- og timefordelingen, jf. opplæringsloven  §  2-2.  Fag-  og  timefordelinga  i  grunnskolen  er  en  del  av  den  pliktige opplæringa og kan ikke fravikes, jf. opplæringsloven §§ 2-1 og 2-3.</p>
    <p>Fylkesmannen i Finnmark har holdt to tilsyn med samiskopplæringa i kommuner som ligger i Forvaltningsområdet  for  samisk  språk  og  regnes  som  samisk  distrikt.  Dette  gjelder Kautokeino  og  Porsanger  (Fylkesmannen  i  Finnmark  2014;  2015).  I  disse  kommunene  har</p>
    <p>alle i grunnskolealder rett til opplæring i og på samisk etter<em type="italic"> </em>opplæringsloven § 6-2. I tillegg </p>
    <p>har Kautokeino kommune med hjemmel i loven vedtatt at alle i elever i grunnskolealder skal</p>
    <p>ha opplæring i samisk.</p>
    <p>
      <em type="bold">3. Nødvendig utstyr, inventar og læremiddel – opplæringsloven § 9-3  </em>
    </p>
    <p>Etter opplæringsloven § 9-3 plikter skoleeier å sørge for at skolene har tilgang til nødvendig utstyr, inventar og læremiddel. Videre gjelder et krav om at læremidlene skal være egnet til å benyttes  i  undervisninga.  I  forbindelse  med  samisk  opplæring  innebærer  det  blant  annet  en plikt  til  å  ha  læremidler  i  tråd  med  gjeldende  læreplanverk  og  utstyr  som  muliggjør undervisning/fjernundervisning.</p>
    <p>
      <em type="bold">4. Alternative opplæringsformer i samisk – forskrift til opplæringsloven § 7-1  </em>
    </p>
    <p>Dersom  skolen  ikke  har  egnet  undervisningspersonale,  har  elever  med  rett  til  opplæring  i samisk krav på å få slik opplæring i alternative former. Slik opplæring kan blant annet være fjernundervisning, intensivundervisning og spesielle leirskoleopphold. Dersom fjernundervisning benyttes kreves det at skoleeier har systemer som ivaretar den enkelte elevs rettigheter. Skoleeier har ansvar for at opplæring er i henhold til regelverket, også når elevene får opplæring som fjernundervisning. Det er videre viktig at skoleeier har rutiner for å bistå elevene ved fjernundervisning, ikke minst teknisk sett.</p>
    <p>
      <em type="bold">2.6.2 Tilsyn i Oslo og Akershus </em>
    </p>
    <p>Fylkesmannen  i  Oslo  og  Akershus  gjennomførte  fem  tilsyn  med  samiskopplæringa  i  2012. Tilsyn  ble  gjennomført  i  Oppegård,  Oslo,  Rælingen,  Skedsmo  og  Ås  kommune (Fylkesmannen  i  Oslo  og  Akershus  2012-1;  2012-2;  2012-3;  2012-4;  2012-5).  Alle  de  fem tilsynene ble avsluttet med pålegg om retting. Tilsynsrapportene er oppsummert i et skriv fra Utdanningsdirektoratet  til  Kunnskapsdepartementet  (Udir  2013-4:  19-20).  Det  ble  avdekket flest lovbrudd som gjaldt kravet om å utarbeide skriftlige rutiner som sikrer at:   kommunen  får  nødvendig  informasjon  om  det  som  faktisk  skjer  når  det  gjelder opplæring i samisk   det foreligger rutiner for at informasjonen blir vurdert i forhold til lovkravene   det settes inn nødvendige tiltak dersom det avdekkes at praksis ikke er i samsvar med lovkravene   myndigheten som er delegert til rektor tas inn i delegasjonsreglementet,    kommunenes  system  sikrer  at  elever  med  rett  til  opplæring  i  samisk  får  minste årstimetall,  at  kommuner  sørger  for  at  elev/foresatt  får  velge  mellom  samisk  som førstespråk og samisk som andrespråk   kommunen  må  sørge  for  at  skolene  som  benytter  Skype/internett  i  forbindelse  med fjernundervisning, har stabile tekniske løsninger.</p>
    <p>Det er også avdekket en del lovbrudd i tilknytning til kontrollområdene som omhandler:</p>
    <p>kravet om å utarbeide skriftlige rutiner som sikrer at alle som har oppgaver knyttet til samiske  elevers  rettigheter  har  tilstrekkelig  kunnskap  om  innhold  og  krav  i  de bestemmelsene som er relevante   krav om at det foreligger dokumentasjon på at det er innhentet foreldresamtykke ved fritak fra andre fag for elever på barnetrinnet   at kommunen må sørge for at elever som har rett til opplæring i og på samisk får velge mellom språkene nordsamisk, sørsamisk og lulesamisk.</p>
    <p>Direktoratet  drar  ikke  noen  generelle  konklusjoner  om  tilstanden  for  samisk  opplæringa  på grunnlag av vurderingene fra Oslo og Akershus fordi kun ett fylkesmannsembete hadde ført tilsyn  i  2012.  Direktoratet  skriver  avslutningsvis  at:  <span type="quote">«…  av  påleggene  som  er  gitt fremkommer det at skoleeierne i større grad må sørge for at det foreligger tilstrekkelig utstyr og undervisningsmateriale slik at elevene som  har krav på samisk opplæring får dette i  den utstrekning de har krav på.»</span> (Udir 2013: 25.)</p>
    <p>
      <em type="bold"> 2.6.3 Tilsyn i Nordland </em>
    </p>
    <p>Det er utført fire tilsyn med samisk opplæringa i Nordland fylke. Alle tilsyn startet i 2013 og ble  avsluttet  i  2014.Tilsyn  er  utført  i  Rana,  Narvik,  Evenes  og  Saltdal  kommune (Fylkesmannen i Nordland 2014-1; 2014-2; 2014-3; 2014-4).</p>
    <p>
      <em type="italic">Resultat av tilsyn i Nordland </em>
    </p>
    <p>Fylkesmannen  avdekket  lovbrudd  i  forbindelse  med  samiskopplæringa  i  alle  de  fire kommunene de førte tilsyn med. Færrest lovbrudd ble avdekket i Evenes kommune som ikke sikret  samiske  elevers  rettigheter  til  forskriftsmessig  fag-  og  timefordeling  og  minste årstimetall.</p>
    <p>De andre kommunene hadde ikke et forsvarlig system for å avdekke, vurdere og følge opp om opplæringslovens  krav  til  opplæring  i  samisk  ivaretas.  Narvik  kommune  sikret  heller  ikke samiske  elevers  rettigheter  til  forskriftsmessig  fag-  og  timefordeling  og  minste  årstimetall. Skoleeier hadde ikke en skriftlig avtale med fjernundervisningstilbyder som avklarte ansvaret for læreplankrav, vurdering, lærerkompetanse, organisering av opplæringa og rapportering til skoleeier.</p>
    <p>Saltdal kommune oppfylte ikke opplæringsloven § 6-2 i henhold til informasjon om retten til å  velge  språkform:  nord-,  lule-  eller  sørsamisk,  og  retten  til  opplæring  i  samisk  ble  ikke innfridd med det omfang lov og forskrift foreskriver.</p>
    <p>Kommunene ble pålagt å rette opp en rekke feil og mangler innen en tidsfrist. Kravet var at de skal  etablere  og  implementere  et  skriftlig,  forsvarlig  system  som  er  egnet  til  å  vurdere  om krav i opplæringsloven med forskrift er oppfylt, og må i denne forbindelse se til at:</p>
    <p>Det foreligger rutiner som sikrer at alle i organisasjonen som har oppgaver knyttet til samiske  elevers  rettigheter  har  tilstrekkelig  kunnskap  om  innhold  og  krav  i  de bestemmelsene som er relevante.    Det foreligger rutiner som sikrer at skoleeier får nødvendig informasjon om det som faktisk skjer når det gjelder opplæring i samisk.    Det  foreligger  rutiner  for  at  informasjonsutvekslinga  blir  vurdert  i  henhold  til lovkravene.    Det foreligger rutiner for å sette inn nødvendige tiltak dersom det avdekkes at praksis ikke er i samsvar med lovkravene.</p>
    <p>Kommunene må også sikre at retten til samisk opplæring i grunnskolen innfris, og må i denne forbindelse se til at:</p>
    <p>Det  etableres  rutiner  som  sikrer  at  årlige  rundskriv  om  fag-  og  timefordeling  gjøres kjent og etterleves.    Det  etableres  rutiner  som  sikrer  at  samiske  elever  får  minste  årstimetall,  samt utarbeide og implementere en rutine for kontroll med dette.    Det etableres rutiner som sikrer at innholdet i opplæringa til enhver tid er i samsvar med gjeldende læreplanverk.    Det etableres rutiner som sikrer foreldre og/eller elever rett til å velge språkform for opplæring i samisk (nord-, lule- eller sørsamisk).</p>
    <p>I  tillegg  skal  kommunene  sikre  at  retten  til  alternative  opplæringsformer  i  samisk  blir ivaretatt,  og  må  i  denne  forbindelse  se  til  at  det  etableres  rutiner  for  å  sikre foreldremedvirkning når alternative opplæringstilbud skal utarbeides.</p>
    <p>
      <em type="bold"> 2.6.4 Tilsyn i Finnmark </em>
    </p>
    <p>Det er utført fire tilsyn med samisk opplæringa i Finnmark fylke: Grunnskolene i Alta, Alta Videregående  skole,  Lakselv  skole  i  Porsanger  kommune  og  Kautokeino  barneskole  og Kautokeino  ungdomsskole  (Fylkesmannen  i  Finnmark  2013-1;  2013-2;  2014;  2015). Tilsynene i  Finnmark følger samme mal som  tilsynene lenger sør, men de skiller seg ut  fra tilsynene i Oslo/Akershus og Nordland ved at det ikke er avdekket noen lovbrudd.</p>
    <p>
      <em type="italic">Grunnskolene i Alta kommune </em>
    </p>
    <p>Fylkesmannen  vurdering  av  forholdene  ved  Alta  kommunes  grunnskoler  er  udelt  positive. Fylkesmannen konkluderer med at <span type="quote">«Alta kommune har et forsvarlig system for å vurdere og følge  opp  om  opplæringslovens  krav  til  samisk  opplæring  ivaretas»</span>.  Det  ble  ikke  avdekket noen lovbrudd og heller ikke gitt noen pålegg.</p>
    <p>Fylkesmannen  konkluderer  med  at  Alta  kommune  har  gode  rutiner  i  forhold  til  struktur  og prosess  i  sitt  kvalitetsvurderingssystem.  Strukturkvalitet  kjennetegnes  av  motiverte  og kvalifiserte  lærere  med  kompetanse  i  samisk.  Kommunen  har  stedlig  opplæring  på  skolene. Dette  gjelder  elever  i  grunnskolen  i  Alta  som  ønsker  opplæring  i  samisk.  Kommunen  sier videre at de har hatt forespørsler om alternativ opplæring og at de har gitt et tilbud i form av lyd og bilde. Fylkesmannen ser at kommunen har et system for hvordan de tilrettelegger for alternative opplæringsformer og at de har ulike løsninger som sørger for at den enkelte elev får et tilbud om en alternativ opplæringsform.</p>
    <p>Andre forhold som fører til en positiv vurdering er at kommunen har informasjonsrutiner for å informere  om  rett  til  opplæring  i  samisk  for  foresatte/elever.  Kommunen  har  et informasjonsbrev som deles ut til foresatte foran hvert skoleår. Et annet eksempel er at Alta kommune  gir  opplæring  i  og  på  samisk  til  elever  ved  Komsa  skole.  Dette  er  vedtatt  av kommunestyret i Alta kommune. Et tredje eksempel er at det er opprettet et nettverk for alle samisklærere i kommunen. Lærerne treffes innenfor ordinær arbeidstid og har avsatt ressurs til å gjennomføre faste, månedlige møter. Nettverket har utarbeidet et planverk som skolene skal  bruke  i  samiskopplæringa.  Dette  er,  ifølge  Fylkesmannens  tilsynsrapport,  et  flott  og viktig arbeid som skoleeier har satt av ressurser til.</p>
    <p>
      <em type="italic">Lakselv skole – Porsanger kommune </em>
    </p>
    <p>Fylkesmannen har gjennomført tilsyn med samiskopplæringa ved Lakselv skole i Porsanger kommune. Kommunen ligger i Forvaltningsområdet og regnes som samisk distrikt i henhold til opplæringsloven. Grunnskolene i kommunen er derfor pliktige til å tilby opplæring i og på samisk (Opplæringsloven § 6-2).</p>
    <p>Vurderingene  i  tilsynsrapporten  oppgis  å  være  gjort  utfra  de  minstekrav  som  er  satt  for kommuner  med  elever  i  samiske  distrikt.  1.  Læreplanen  i  samisk  må  følges,  2.  Fag  og timefordelingsplanen er bindende. 3. Skolen tilbyr samisk som første eller andrespråk.</p>
    <p>Vurderingene i tilsynsrapporten er udelt positive. “Dokumentasjonen viser at det gis tilbud om opplæring  i  og/eller  på  samisk  på  alle  trinn  og  skolen  har  rutiner  for  overganger  mellom barnetrinnet og ungdomstrinnet som sikre elever sin rett til språkvalg og språkalternativ. Dette vurderer  Fylkesmannen  som  at  Lakselv  skole  tilbyr  samisk  som  første  eller  andre  språk  til elevene på skolen. Skolen viser i sin dokumentasjon eksempler på halvårsplaner og årsplaner hvor  kompetansemål  fra  samisk  læreplan  er  førende  og  legges  til  grunn  i  fagene.  Innsendt dokumentasjon  viser  at  skolen  bruker  godkjente  læreverk  og/eller  andre  læremidler  etter Kunnskapsløftet Samisk. Elevene får opplæring i og/eller på samisk etter samisk læreplan og vurderes  etter  kompetansemål  i  det  enkelte  fag.  Elevene  er  delt  i  egne  samiske  klasser  på barne- og ungdomstrinnet og følger gjeldende fag og timefordelingsplan.</p>
    <p>Det  er  et  krav  at  lærere  som  underviser  skal  ha  relevant  og  godkjent  kompetanse.  Den innsendte dokumentasjon viser at lærerne på Lakselv skole har dette og på bakgrunn av dette vurderer  Fylkesmannen  at  Porsanger  kommune  sikrer  at  lovkravet  blir  oppfylt.  Skolen  har tilgjengelig  og  godkjent  læremateriell/læremidler  og  oppfyller  Opplæringsloven  §  9-3  om <span type="quote">“Utstyr”</span> som lyder: <span type="quote">“Skolane skal ha tilgang til nødvendig utstyr, inventar og læremiddel”</span></p>
    <p>Fylkesmannen viser til Opplæringsloven § 13-10 om system. Porsanger kommune skal ha et system  som  er  egnet  til  å  vurdere  om  kravene  i  lov  og  forskrift  blir  oppfylt.  Systemet  skal avdekke,  vurdere  og  iverksette  tiltak.  Systemkravet  innebærer  krav  til  rutiner  for kommunikasjon  og  samhandling  mellom  skoleeier  og  skoler  i  organisasjonen.  Med  rutiner menes det her hva som skal utføres, hvem som skal gjøre det, hvordan det skal gjøres og når det  skal  skje.  Med  bakgrunn  i  dokumentasjon  fra  kommunen  mener  Fylkesmannen  at Porsanger kommune har et forsvarlig system som er robust nok til å avdekke lovbrudd.</p>
    <p>Fylkesmannen  mener  at  Porsanger  kommune  og  Lakselv  skole  har  sannsynliggjort  at  de legger til rette for at elever får samisk opplæring og at det ikke er avdekket noe som skulle tilsi at det foreligger et lovbrudd.</p>
    <p>
      <em type="italic">Kautokeino barneskole og Kautokeino ungdomsskole </em>
    </p>
    <p>Fylkesmannen har gjennomført tilsyn med samiskopplæringa ved Kautokeino barneskole og Kautokeino  ungdomsskole  i  Kautokeino  kommune  i  2015.  Kommunen  ligger  i Forvaltningsområdet  og  regnes  som  samisk  distrikt  i  henhold  til  opplæringsloven. Grunnskolene  I  kommunen  er  derfor  pliktige  til  å  tilby  opplæring  både  i  og  på  samisk (Opplæringsloven  §  6-2).  Vurderingene  i  tilsynsrapporten  for  tilsynet  i  Kautokeino  er  udelt positive. Dokumentasjonen viser at det gis tilbud om opplæring i og på samisk, og opplæring i og  på  norsk  på  alle  trinn  i  grunnskolen.  Skolene  har  rutiner  for  overganger  mellom barnetrinnet  og  ungdomstrinnet  for  å  sikre  elevene  sin  rett  til  språkvalg  og  språkalternativ. Skolene  viser  i  sin  dokumentasjon  eksempler  på  halvårsplaner  og  årsplaner  hvor kompetansemål fra samisk læreplan er førende og legges til grunn i fagene. Dette gjelder både for  samisk  som  førstespråk  og  samisk  som  andrespråk.  Begge  skolene  har  sendt dokumentasjon på lokale læreplaner i samisk som førstespråk.</p>
    <p>Innsendt  dokumentasjon  viser  også  at  skolen  bruker  godkjente  læreverk  og/eller  andre læremidler  etter  Kunnskapsløftet  Samisk.  Elevene  får  opplæring  i  og  /eller  på  samisk  etter samisk læreplan og vurderes etter kompetansemål  i  det  enkelte fag. Fylkesmannen vurderer det  derfor  slik  at  elevene  følger  læreplanen  i  samisk  på  skolene  i  Kautokeino  kommunen. Fylkesmannen mener å ha nok dokumentasjon som viser at skolene følger gjeldende fag og timefordelingsplan.</p>
    <p>Dokumentasjon viser at lærerne på Kautokeino barneskole og Kautokeino ungdomsskole har nødvendig  kompetanse  og  på  bakgrunn  av  dette  vurderer  Fylkesmannen  at  Kautokeino kommune  sikrer  at  lovkravet  blir  oppfylt.  Skolen  har  tilgjengelig  og  godkjente læremateriell/læremidler.</p>
    <p>Fylkesmannen vurderer også situasjon i Kautokeino kommune i forhold til krav om system i opplæringsloven  §  13-10.  Systemkravet  innebærer  krav  til  rutiner  for  kommunikasjon  og samhandling mellom skoleeier og skoler i organisasjonen. Med rutiner menes det her hva som skal  utføres,  hvem  som  skal  gjøre  det,  hvordan  det  skal  gjøres  og  når  det  skal  skje.  Med bakgrunn i dokumentasjon fra kommunen mener Fylkesmannen at Kautokeino kommune har et forsvarlig system som er robust nok til å avdekke lovbrudd.</p>
    <p>
      <em type="italic">Alta videregående skole </em>
    </p>
    <p>Det er i perioden fra 2012 til juni 2015 ført tilsyn med samiskopplæringa ved en videregående skole i Norge. Dette gjelder Alta videregående skole som er eid av Finnmark fylkeskommune. Tilsynet ble gjennomført med dokumentkontroll og intervjuer med nøkkelpersoner og elever.</p>
    <p>Lovgrunnlaget  for  tilsynet  skiller  seg  litt  ut  fra  de  andre  tilsynene  fordi  en  vurderer opplæringsloven  §  6-3  som  sier  at:  Samar  i  vidaregåande  opplæring  har  rett  til  opplæring  i samisk.  Departementet  kan  gi  forskrifter  om  alternative  former  for  slik  opplæring  når opplæringa ikkje kan givast med eigna undervisningspersonale på skolen. <em type="bold"> </em></p>
    <p>Fylkesmannens vurdering viser at Alta Videregående skole oppfyller denne lovparagrafen for samiske elever og har gode rutiner for å gjennomføre opplæring i samisk.</p>
    <p>
      <em type="bold">2.7  Utfordringer og anbefalinger </em>
    </p>
    <p>Det  har  i  denne  artikkelen  kommet  fram  at  opplæringa  i  samisk  i  grunnskolene  og  den videregående  opplæringa  har  en  del  utfordringer.  Antallet  elever  som  mottar  opplæring  i Samisk  førstespråk  går  ned  både  i  grunnskolen  og  i  den  videregående  opplæringa.  For grunnskolen har denne nedgangen pågått så lenge at det må kunne kalles for en trend. For den videregående opplæringa er det for tidlig å trekke noen slutninger.</p>
    <p>Elevene som mottar opplæring i Samisk førstespråk i grunnskolen har normalt også opplæring i  andre  fag  på  samisk.  Antallet  elever  med  Samisk  førstespråk  uten  opplæring  på  samisk  i andre fag har imidlertid økt. Det er ikke mulig å si noe om årsakene til denne økninga. Disse forholdene bør imidlertid undersøkes nærmere.</p>
    <p>Antallet elever som mottar opplæring i Samisk andrespråk ser ut til å ha stabilisert seg på et lavere  nivå  enn  tidligere.  For  å  styrke  revitaliseringa  av  samiske  språk  burde  det  være  en målsetning å øke dette elevtallet.</p>
    <p>I den videregående opplæringa har antallet elever som mottar opplæring i Samisk andrespråk økt. Dette er en positiv utvikling. Det bør likevel undersøkes nærmere om det er et bortfall av elever  som  har  hatt  opplæring  i  samisk  i  grunnskolen,  men  ikke  har  opplæring  i  Samisk andrespråk i den videregående opplæringen. Det har kommet fram forhold som tyder på det og eventuelle årsaker bør undersøkes nærmere.</p>
    <p>Situasjon for samisk opplæring i skolen kan ha sin årsakssammenheng med to andre forhold som  er  belyst  i  denne  artikkelen:  Læremiddelsituasjonen  for  opplæring  i  og  på  samisk  og Fylkesmennenes tilsyn med samiskopplæringa. Selv om læremiddelsituasjonen i grunnskolen har  blitt  bedre  de  siste  fire  årene,  er  det  fortsatt  til  dels  store  mangler.  Tilsynene  i  Oslo  og Akershus og i Nordland viste lovbrudd og at samiske elevers rettigheter til opplæring i samisk ikke ble oppfylt. Tilsyn i Finnmark viste at de tre undersøkte kommunene og en videregående skole utførte opplæringa i og på samisk på en tilfredsstillende måte. Det hadde ikke blitt ført tilsyn i andre fylker de fire siste årene. Noe som også er et interessant funn.</p>
  </body>
</document>
