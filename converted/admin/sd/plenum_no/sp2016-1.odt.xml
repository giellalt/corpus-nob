<document xml:lang="nob" id="no_id">
  <header>
    <title/>
    <genre code="admin"/>
    <author>
      <unknown/>
    </author>
    <wordcount>64850</wordcount>
    <conversion_status type="standard"/>
    <availability>
      <license type="standard"/>
    </availability>
    <parallel_text xml:lang="sme" location="dc2016-1.odt"/>
    <metadata>
      <uncomplete/>
    </metadata>
    <version>XSLtemplate $Revision: 180635 $; file-specific xsl  Revision; common.xsl  $Revision: 154948 $; </version>
  </header>
  <body>
    <p>Sametingets plenum  Møtebok 01  /16</p>
    <p>Tid: 02.03.2016  -   04.03.2016  Sted:  Karasjok</p>
    <p>Tilstede:</p>
    <p>Parti</p>
    <p>John Kappfjell</p>
    <p>AP/BB</p>
    <p>Jørn Are Gaski</p>
    <p>AP/BB</p>
    <p>Knut Store</p>
    <p>AP/BB</p>
    <p>Mariann Wollmann Magga</p>
    <p>AP/BB</p>
    <p>Marit Kirsten Anti Gaup</p>
    <p>AP/BB</p>
    <p>Per Mathis Oskal</p>
    <p>AP/BB</p>
    <p>Ronny Wilhelmsen</p>
    <p>AP/BB</p>
    <p>Vibeke Larsen</p>
    <p>AP/BB</p>
    <p>Hartvik Hansen</p>
    <p>Árja</p>
    <p>Inger Eline Eriksen</p>
    <p>Árja</p>
    <p>Laila Susanne Vars</p>
    <p>Árja</p>
    <p>Permisjon 4. mars 2016, Jan Åge Biti tok sete for henne</p>
    <p>Lars Oddmund Sandvik</p>
    <p>Árja</p>
    <p>Per Andersen Bæhr</p>
    <p>FL</p>
    <p>Permisjon 03.03.15 fra kl. 09.30 - 11.00</p>
    <p>Arthur Tørfoss</p>
    <p>Frp</p>
    <p>Permisjon 04.03.16 fra kl. 12.00</p>
    <p>Aud Helen Marthinsen</p>
    <p>Frp</p>
    <p>Ellen K. Saba</p>
    <p>Lars Filip Paulsen</p>
    <p>Kjellrun Wilhelmsen</p>
    <p>NORD</p>
    <p>Kjetil Romsdal</p>
    <p>NORD</p>
    <p>Toril Bakken Kåven</p>
    <p>NORD</p>
    <p>Anita Persdatter Ravna</p>
    <p>NSR</p>
    <p>Kirsti Guvsám</p>
    <p>NSR</p>
    <p>Laila Nystad</p>
    <p>NSR</p>
    <p>Mathis Nilsen Eira</p>
    <p>NSR</p>
    <p>Permisjon 2. mars 2016, Klemet Erland Hætta tok sete for han</p>
    <p>Nora Marie Bransfjell</p>
    <p>NSR</p>
    <p>Piera Heaika Muotka</p>
    <p>NSR</p>
    <p>Sandra Márjá West</p>
    <p>NSR</p>
    <p>Tor Gunnar Nystad</p>
    <p>NSR</p>
    <p>Viktor Inge Paulsen</p>
    <p>NSR</p>
    <p>Beaska Niillas</p>
    <p>NSR/SáB</p>
    <p>Permisjon 3. mars 2016 fra kl. 15.30 - 4. mars 2016, Ellinor Guttorm Utsi tok sete for han</p>
    <p>Christina Henriksen</p>
    <p>NSR/SáB</p>
    <p>Marie Therese Nordsletta Aslaksen</p>
    <p>SS</p>
    <p>Ellinor Marita Jåma</p>
    <p>ÅaSG</p>
    <p>Jovna Zakarias Dunfjell</p>
    <p>ÅaSG</p>
    <p>Varamedlemmer:</p>
    <p>Parti</p>
    <p>Stein Are Olsen</p>
    <p>AP/BB</p>
    <p>Permisjon 04.03.16 fra kl. 12.00</p>
    <p>Stine Marie Høgden</p>
    <p>AP/BB</p>
    <p>Nils Anders Rasmus</p>
    <p>FBL</p>
    <p>Permisjon 04.03.15 fra kl. 09.00 - 10.30</p>
    <p>Klemet Erland Hætta</p>
    <p>NSR</p>
    <p>Olof Anders Kuhmunen</p>
    <p>NSR</p>
    <p>Yvonne-Marie Miniggio</p>
    <p>NSR</p>
    <p>møtte for Inger Elin Utsi 03. - 04.03.16</p>
    <p>Kirsten Ellinor G. Utsi</p>
    <p>NSR/SáB</p>
    <p>Permisjoner:</p>
    <p>Parti</p>
    <p>Erstattes av:</p>
    <p>Johan Vasara</p>
    <p>AP/BB</p>
    <p>Stine Marie Høgden</p>
    <p>Lisa-Katrine Mo</p>
    <p>AP/BB</p>
    <p>Stein Are Olsen</p>
    <p>Isak Mathis O. Hætta</p>
    <p>FBL</p>
    <p>Nils Anders Rasmus</p>
    <p>Inger Elin Kristina Utsi</p>
    <p>NSR</p>
    <p>Yvonne-Marie Miniggio</p>
    <p>Nanna Agnete Thomassen</p>
    <p>NSR</p>
    <p>Olof Anders Kuhmunen</p>
    <p>Saksliste</p>
    <p>001/16</p>
    <p>Konstituering</p>
    <p>002/16</p>
    <p>Kunngjøring av nye saker</p>
    <p>003/16</p>
    <p>Sametingsrådets beretning om virsomheten</p>
    <p>004/16</p>
    <p>Spørsmål til Sametingsrådet</p>
    <p>005/16</p>
    <p>Sametingets årsrapport 2015</p>
    <p>006/16</p>
    <p>Gruvedrift i Nussir og Gumppenjunni</p>
    <p>007/16</p>
    <p>Framtidige prosesser for tilpasning av reintall</p>
    <p>008/16</p>
    <p>Sametingsmelding om høyere utdanning og forskning</p>
    <p>009/16</p>
    <p>Samarbeidserklæring mellom Sametinget og Oslo kommune</p>
    <p>010/16</p>
    <p>Møteplan for Sametingets komité- og plenumsmøter 2017</p>
    <p>011/16</p>
    <p>Sametingets innspill til jordbruksforhandlingene 2016</p>
    <p>012/16</p>
    <p>Verdiskapning i verneområder i det tradisjonelle samiske området</p>
    <p>013/16</p>
    <p>Vindkraftutbyggingen på Fosen</p>
    <p>Ášši/Sak  001/16</p>
    <p>Sametingets plenum</p>
    <p>Konstituering</p>
    <p>Arkivsaknr.</p>
    <p>16/612</p>
    <p>Plenumsledelsens innstilling   Innkalling av 05.02.16 med forslag til saksliste, program og taletid godkjennes.   Representant Ellinor Marita Jåme fremmet forslag om tilleggssak til saksliste:Vindkraftutbygging på Fosen</p>
    <p>Sametingets plenum  -  001/16</p>
    <p>Forslag 1 fra Frp v/ representant Aud Marthinsen</p>
    <p>Debatten i sak 02/16 Nye saker, flyttes til 02.03.16.</p>
    <p>Saken påbegynt 02.03.16 kl. 09.00  Votering  Av 39 representanter var 39 til stede. Voteringen ble gjennomført i følgende rekkefølge:</p>
    <list>
      <p type="listitem">Plenumsledelsens innstilling ble enstemmig vedtatt.</p>
      <p type="listitem">Forslag 1 vedtatt enstemmig.</p>
      <p type="listitem">Forslag fra representant Ellinor Marita Jåma ble enstemmig vedtatt</p>
    </list>
    <p>Protokoll tilførsler  Det ble ikke fremmet noen protokolltilførsler i saken.  Taleliste og replikkordskifte</p>
    <p>Talerliste</p>
    <p>Repl  i  kk</p>
    <p>1.</p>
    <p>Jørn Are Gaski, áššejođiheaddji</p>
    <p>2.</p>
    <p>Ellinor Marita Jåma</p>
    <p>Kirsti Guvsam, čoahkkinortnegii</p>
    <p>VibekeLarsen, čoahkkinotnegii</p>
    <p>Laila Susanne Vars, čoahkkinortnegii</p>
    <p>Per A. Bæhr, čoahkkinortnegii</p>
    <p>Toril Bakke Kåven, čoahkkinortnegii</p>
    <p>Aud Marthisen, čoahkkinortegii</p>
    <p>Vibeke Larsen, čoahkkinortnegii</p>
    <p>Kirsti Guvsàm, čoahkkinortnegii</p>
    <p>Vibeke Larsen, čoahkkinortnegii</p>
    <p>Kirsti Guvsàm, čoahkkinortnegii</p>
    <p>SP  - vedtak:</p>
    <p>Innkalling av 05.02.16 med forslag til saksliste, program og taletid godkjennes, med følgende tilleggssaker: Sak 013/16 Vindkraftutbygging på Fosen.</p>
    <p>Debatten i sak 2/16 Kunngjøring av nye saker, flyttes til 02.03.16.</p>
    <p>Saken avsluttet 02.03.16 kl. 09.20.</p>
    <p>Ášši/Sak  002/16</p>
    <p>Sametingets plenum</p>
    <p>Kunngjøring av nye saker</p>
    <p>Arkivsaknr.</p>
    <p>16/612</p>
    <p>Sametingets plenum  -  002/16</p>
    <p>Fremlegg av saken påbegynt 02.03.16 kl. 09.20, debatten av saken påbegynt kl. 17.10</p>
    <list>
      <p type="listitem">Forslag 1: Representant Hartivk Hansen, Árja</p>
      <p type="listitem">Forslag 2:  Representant  Nora Marie Bransfjell  , NSR</p>
      <p type="listitem">Forslag 3: Representant  Vibeke Larsen, Ap</p>
      <p type="listitem">Forslag 4: Representant  Tor Gunnar Nystad, NSR</p>
      <p type="listitem">Forslag 5: Representant  Piera Heaika Muotka  , NSR</p>
      <p type="listitem">Forslag 6: Representant  Sandra M  árjá  West  ,  NSR</p>
      <p type="listitem">Forslag 7: Representant  Lars Oddmund Sandvik,  Árja</p>
      <p type="listitem">Forslag 8: Representant  Inger Eline Eriksen,  Árja</p>
    </list>
    <p>Forslag 1: Representant Hartivk Hansen, Árja   FORSLAGET TIL AVTALE OM NYE FISKEREGLER FOR TANAVASSDRAGET MELLOM NORGE OG FINLAND  Flere lokale fiskeforeninger på Finsk og Norsk side er sterkt bekymret til de nye laksefiskereglene som Norge og Finland har blitt enige om på regjeringsnivå. Hvis disse reglene blir de nye gjeldende reglene fra sommeren 2017, så vil dette ha store konsekvenser for det tradisjonelle fisket. Forslaget fra de her to regjeringene vil medføre at de tradisjonelle samiske fiskerettighetshaverne nærmest blir kastet på land.</p>
    <p>Dette berører hele Tanavassdragets mattradisjon og garnfiskets kulturtradisjon og også hele Tanadalens lokale stang- og dorgefiskere. De her to statenes sentrale myndigheter tar ikke hensyn til den tradisjonelle kunnskapen og kompetansen som Tanadalens beboere og fiskere har spesielt til det som går på villaksebestandens situasjon i vassdraget.</p>
    <p>Det ikke er et reelt behov for disse begrensningene som disse to statenes statssekretærer har blitt enige om. Det er verdt å merke seg at det tradisjonelle garnfisket i Tanavassdraget har hatt en naturlig nedgang på nesten 70% siden 1994. (Disse tallene er bekreftet av TF sommeren 2015). Det er ikke nødvendig å ytterligere redusere det tradisjonelle garnfisket ved lover og forbud. Det blir færre og færre av de eldre som innehar kunnskap om denne type fiske, og de fleste unge fiskere innehar ikke denne kompetansen.</p>
    <p>Det omfattende turistfisket på finsk side har økt kraftig fra år til år til et helt uakseptabelt nivå og</p>
    <p>lokale stangfiskere og lokale roere blir fortrengt fra sine fiskeplasser på grunn av dette. Lokale fiskere forteller og at antallet vinterstøinger har økt kraftig de siste 5-6 årene som da bekrefter at det er en naturlig og god gytesituasjon i vassdraget.</p>
    <p>Forskere har ikke kunnet påvise at laksebestanden i vassdraget er alvorlig truet. I og med at det tradisjonelle garnfisket har hatt en naturlig nedgang på 70%, så bør alle forstå at fangststatistikkene også dermed blir lavere og lavere. Det beviser jo ikke at laksebestanden er alvorlig truet, men at garnfiskerne tar mye færre laks enn tidligere. Det må og tas hensyn til Tanalovens formål, som skal sikre de særskilte rettigheter som lokalbefolkningen har til fiske, som ikke ivaretas i forhandlingene med Finland slik forhandlingsutkastet nå foreligger.</p>
    <p>Svar fra sametingsrådet:</p>
    <p>Det har foregått forhandlinger mellom Norge og Finland siden 2012 om en ny konvensjon og tilhørende reguleringer om fisket i Tanaelva. I tillegg til de berørte fagdepartementer (MD og UD) og DN, har også Tanavassdragets Fiskeforvaltning (TF) og Sametinget vært representert i Norges forhandlingsdelegasjon.</p>
    <p>Statssekretærene i norsk MD og det finske jordbruksdepartementet møttes i august 2015 siden forhandlingene var to år på overtid. Der ble overordnede premisser lagt i forhold til størrelsen på den tiltenkte reduksjon av fisketrykket. Dette møtet skjedde på direkte politisk nivå mellom statene, (uten lokal eller samisk deltagelse) Regjeringene er nå enige om at en total reduksjon i fisketrykket må utgjøre minst en tredjedel. Forskningsresultater fra en forskningsgruppe fra begge sider av grensen ble lagt til grunn for dette.</p>
    <p>Siste formelle internasjonale forhandlingsmøte var i Rovaniemi 16-18 september 2015. Det pågår fortsatt møtevirksomhet både mellom statene og internt i den norske delegasjonen. Det foreligger per dags dato ikke noe endelig forhandlingsresultat.</p>
    <p>I delegasjonsarbeidet har det fra Sametingets side vært viktig å understreke at den løsning som velges må være omforent med TF.</p>
    <p>TF er som et demokratisk valgt selvstendig uavhengig rettighetshaverorgan med lokale forvaltningsoppgaver ikke underlagt statlig instruksjonsmyndighet og er derfor den nærmeste til å  sikre at de løsninger som velges har den nødvendige lokale forankring og ivaretar lokale rettighetshaveres interesser.</p>
    <p>For Sametinget har det også vært viktig å spille inn at enhver løsning som innebærer en reduksjon i fisket må ramme de med sterkest rettigheter mildest. Vi har tre nivåer av brukere i Tana som i henhold til føringer fra både tanaloven og Høyesterettspraksis fra siste halvdel av nittitallet innebærer at de med garnfiskerett har de sterkest vernede rettigheter, dernest kommer de lokale stangfiskere, og at turister som fisker med stang fra båt eller fra land har adgang, men dette ikke er noen rettighet. Derfor må det samme prinsippet som i fiskerilovgivningen følges at ved ressursknapphet forfordeles rettighetshaverne.</p>
    <p>I forhold til selve avtalen er det viktig at bestemmelser som ivaretar og operasjonaliserer lokal tradisjonell kunnskap, samt rettighetshavernes deltakelse i ressurforvaltningen implementeres. Det samme gjelder et vern av laksefisket som en del av samenes materielle kulturgrunnlag.</p>
    <p>Når det gjelder de foreslåtte reguleringene, medfører disse en vesentlig reduksjon i både turistfisket men også det rettighetsbaserte garnfiske og det lokale stangfisket. Sametingsrådet har registrert at det nå sitter et helt nytt styre for TF og understreker at avtalen og reguleringene i Tanaelva også må forankres med dette sittende styre i henhold til alminnelige demokratiske prinsipper.</p>
    <p>Sametingsrådet vil ta helhetlig stilling til forhandlingsresultatet når dette foreligger gjennom å forelegge saken for Sametingets plenum. For Sametingsrådet er det av avgjørende betydning at avtalen og de tilhørende reguleringer har god forankring og legitimitet hos rettighetshaverne og lokalbefolkningen og det vil derfor være avgjørende at løsningen også er omforent med dagens styre i TF. Om dette nødvendigjør nye runder med internasjonale forhandlinger, stiller Sametingsrådet seg positiv til dette.</p>
    <p>Forslag 2:  Representant  Nora Marie Bransfjell  , NSR   Ansvarlige myndigheter og reinpåkjørsler   Hvert år blir reinsdyr påkjørt, pint og lemlestet langs flere jernbanestrekninger i samiske reindriftsområder. Det gjelder både Nordlandsbanen og Rørosbanen. Ansvaret for at slike dyretragedier unngås må ligge hos sentrale myndigheter, og Sametinget mener det er et arbeid som må prioriteres.   I Saltdal kommune er det forhandlet frem sperregjerder, noe som er bra. Men det gjenstår strekninger sør for Saltfjellet, eksempelvis strekninger sør for Mosjøen, Majavatnområdet og lenger sør i Namdalen.   Dyrepåkjørslene er en stor påkjenning både for dyr og mennesker. Reindriftsamene sier fysiske stengsler er det eneste som hjelper for å holde dyrene unna jernbanelinjene. Jernbanelinjene skjærer over reinens naturlige trekkveier og uten fysiske stengsler vil påkjørsler oppstå på nytt.   Denne problemstillingen er noe som er tatt opp av reindriftsamene gjentatte ganger uten at det synes å møte forståelse fra Jernbaneverkets side.   Det er positivt at reineierne blir varslet ved påkjørsler, men det er meget uheldig at skadede dyr blir liggende i påvente av at reineierne selv skal komme for å avlive dem. Ved f.eks. elgpåkjørsler avlives dyrene av togpersonalet.</p>
    <p>Svar fra sametingsrådet:</p>
    <p>Et stort antall rein blir årlig påkjørt og drept av tog. Dette medfører store lidelser for dyrene, samt om store psykiske påkjenninger og økonomiske tap for reindriftsnæringen.</p>
    <p>Utfordringene med å hindre slike påkjørsler er ikke en ny problemstilling, og Sametinget har derfor over tid hatt et fokus på reinpåkjørsler av tog. Sametinget har i 2015 gitt støtte til et samarbeidsprosjekt mellom Ildgruben reinbeitedistrikt, Saltfjellet reinbeitedistrikt og NIBIO for utvikling av varslingssystem for rein på vei og jernbane. I tillegg til dyrelidelser og økonomiske tap på grunn av påkjørsler, representerer dette også et arealinngrep i form av at man ikke kan benytte seg av beiteareal opp mot jernbanelinja på grunn av påkjørselsrisiko.</p>
    <p>Sametingsrådet hadde et møte i 2014 med politisk ledelse i Samferdselsdepartementet om denne problemstillingen, der man ba om fortgang i arbeidet med tiltak som hindrer/ reduseres togpåkjørslene.</p>
    <p>Dette har også blitt tatt opp i ulike fora som Sametinget deltar i. Reinpåkjørsler har vært tema i dialogforamøter med Fylkesmannen i Nordland, og Sametinget har også i 2014 deltatt på et møte i Hell med Jernbaneverket, Fylkesmannen i Nordland, Mattilsynet og representanter for reindriftsnæringen, der disse utfordringene ble drøftet.</p>
    <p>Sametingsrådet er ikke fornøyd med framdriften i arbeidet for å unngå reinpåkjørsler, og har derfor i februar 2016 bedt om et nytt møte med Samferdselsdepartementet. Det er viktig å finne løsninger som ikke innebærer at reindriftsnæringen blir tvunget til å avstå fra ytterligere arealer eller endre driftsmønster for å unngå påkjørsler. Fra reindriftas side er det gjentatte ganger blitt pekt på at den beste løsningen er fysiske stengsler i form av gjerder.</p>
    <p>Forslag 3:  Representant  Vibeke Larsen, Ap</p>
    <p>Nasjonalparkstyre for Øvre Anárjohka  Det er nå avklart at Øvre Anárjohka nasjonalpark ikke blir utvidet og i forlengelsen av den avgjørelsen bør det igangsettes et arbeid for å opprette et nasjonalparkstyre bestående av kommunene, fylket og samiske representanter. I dag forvaltes parken av Fylkesmannen. Arbeiderpartiet kan ikke si seg enig i sametingsrådets svar av 15.1.d.å. der sametingsrådet viser til at kommunene er de rette til å ta initiativ til nasjonalparkstyre for Øvre Anárjohka. Samisk deltakelse i forvaltning av vernede områder er hjemlet i ILO 169 art 1, og dermed er det også Sametingets oppgave å være pådriver for samisk deltakelse i forvaltning også av Øvre Anárjohka. Kommunal/lokal deltakelse hører naturlig under det kommunale initiativet og berører ikke urfolksrettigheter til å delta i forvaltningen av parken. Vi ber Sametingsrådet ta initiativ til å opprette et forvaltningsstyre for Øvre Anárjohka.</p>
    <p>Svar fra sametingsrådet:</p>
    <p>Sametingsrådet ønsker å samarbeide med de berørte samiske kommunene, Kautokeino og Karasjok om opprettelsen av nasjonalparkstyre for Øvre Anárjohka nasjonalpark. Sametingsrådet vil rette forespørsel til ordførere i kommunene for å undersøke hvordan kommunene stiller seg til opprettelse av en nasjonalparkstyre, med bakgrunn i forslaget fra Miljøverndepartementet i 2009. I dette tilfellet er forvaltningens forankring i de samiske lokalsamfunn likeså viktig som Sametingets representasjon i verneområdestyret.</p>
    <p>Sametinget tar sikte på å ta opp temaet på det årlige møtet med Klima- og miljødepartementet.</p>
    <p>Forslag 4:  Representant  Tor Gunnar Nystad, NSR   Mapuchefolket ber Sametinget om å involvere seg i Statkraft utbygging i urfolksområder i Chile  I forbindelse med feiringen av Samisk nasjonal dag i Oslo ble jeg kontaktet av Alejandro Munoz, representant/sendebud for et europeisk nettverk som støtter mapuchefolket fra Chile. Jeg fikk overakt et brev til Sametinget, der politiske og religiøse representanter for mapuchefolket ber Sametinget om å involvere seg i Statkraft utbygging på sine områder.  De håper på videre kontakt med Sametinget når mapuchenes representant kommer på norgesbesøk 27. april og blir en uke.  Det ble formidlet at Statkraft i 2015 kjøpte seg inn i et chilensk vannkraftselskap og at de nå eier 99% av aksjene i dette selskapet. Dette selskapet planlegger en omstridt utbygging av hellige områder for Mapuchefolket. Mapuchefolkets territorier ligger sør i Chile. Mapuchefolket er Chiles største urfolksgruppe og de har lenge kjempet om kontroll over sine egne områder. Det ble videre formidlet at utbyggningsplanene omfatter en kraftutbygging i elven Pilmaiquen og området rundt. Utbyggingen vil berøre en foss som er viktig for religiøse seremonier, og mange tusen år gammel urskog der religiøse ledere henter medisiner, og gamle gravplasser som man frykter blir neddemt. I brevet ber representantene om at Sametinget involverer seg på en slik måte at Statkraft dropper utbygging ved elven Pilmaiquen sør i Chile. NSR/NSR-SaB sametingsgruppe ber sametingsrådet om å undersøke saken nærmere. Videre kontakt med netverkets representanter kan gjøres:</p>
    <p>Alejandro Munoz</p>
    <p>Redmapuche.oslo@gmail.com</p>
    <p>Tlf: 96837153</p>
    <p>Svar fra sametingsrådet:</p>
    <p>Sametingsrådet vil følge opp saken i lys av plenumsvedtaket i Sak 035/14 Sametingsmelding om solidaritet og internasjonalt arbeid. Det ble blant annet vedtatt at en av strategiene er å bistå urfolk som opplever at norske investeringer bryter med folkeretten.</p>
    <p>Sametingsrådet tar alle henvendelser som anmoder vår støtte alvorlig. Vi må se nærmere på saken før vi beslutter hva som kan være en god fremgangsmåte, for eksempel gjennom solidaritetsytringer. Sametingsrådet vil møte representanter for Mapuchefolket for å få en orientering om saken. Vi vil også kontakte Statskraft for å få deres syn på saken og opprette en dialog om dem.</p>
    <p>I arbeidet vil sametingsrådet benytte relevante og internasjonalt aksepterte menneskerettighetsstandarder som grunnlag i vårt oppfølgingsarbeid, herunder urfolksrettighetene og menneskerettighetskonvensjoner vedtatt av Norge og Chile. Statskraft er heleid av den norske stat. Alle ansvarlige bedrifter skal følge FNs Global Compact som baserer seg på ti prinsipper på områdene menneskerettigheter, arbeidslivsstandarder, miljø og anti-korrupsjon. Både OECDs retningslinjer for flernasjonale selskaper, og nasjonal handlingsplan for oppfølging av FNs veiledende prinsipper for næringsliv og menneskerettigheter vil også kunne være relevante å vise til.  Merknad, Árja v/ representant Inger Eline Eriksen  Norske transnasjonale selskapers negative effekt på andre urfolkFNs Rasediskrimineringskomité uttrykte i sin periodiske rapport i 2011 bekymring over konsekvensene som aktivitetene til norske transnasjonale selskaper har på andre urfolk og andre etniske grupper utenfor Norge, blant annet på  miljøet og deres levesett (punkt 17).Komiteen anbefalte da at den norske stat skal iverksette hensiktsmessige legislative og forvaltningsmessige tiltak for å sikre at aktivitetene til norske transnasjonale selskap utenfor Norges territorier ikke har negative konsekvenser på andre menneskerettigheter. Videre anbefalte komiteen at Norge særskilt bør se på muligheten til å ansvarliggjøre norske transnasjonale selskaper for enhver skadelig påvirkning på rettighetene til urfolket, dette i samsvar med prinsippene om sosialt ansvar og selskapers etiske retningslinjer. Denne tilrådningen ble fulgt opp i Rasediskrimineringskomiteens rapport i 2015 ettersom Norge fremdeles ikke hadde vedtatt regelverk og tiltak som gjelder norske transnasjonale selskaper med aktiviteter, særlig gruvedrift, som har negativ påvirkning på menneskerettighetene til lokalsamfunnene og særlig urfolk utenfor Norge. Árja ber Sametingsrådet følge opp tilrådningen fra FNs Rasediskrimineringskomité overfor norske myndigheter slik at de nødvendige endringer i lovverket kommer i gang.  Forslag 5:  Representant  Piera Heaika Muotka  , NSR   Grenseoverskridende samisk handel  I Sápmi har vi en over tusenårig tradisjon for en grenseoverskridene handels- og bytteøkonomi. Denne handels- og bytteøkonomien har vært en sentral del av samisk næringsutøvelse, og er en tradisjon som forutgår opprettelsen av de forskjellige statlige grensene i nord. Lappekodicillen av 1751 hadde som siktemål at den grenseoverskridende samiske næringsutøvelsen skulle bestå, og ikke lide av de statlige grensedragningene. Dette formålet var ikke bare tilsiktet til å gjelde den grenseoverskridende samiske reindrifta, men også grenseoverskridende samisk handel. Dette gjaldt både tilførsel av varer og avsetning av lokale produkter på tvers av grensene. I dag fører Norge en svært proteksjonistisk politikk ovenfor utenlandsk import, noe som kan være til direkte hinder for samisk grenseoverskridende handel. For eksempel vil det være en fremmed tanke for oss i Sápmi å se på duodjiprodukter fra svensk, finsk eller russisk side som utenlandsk import, men dette vil ikke nødvendigvis være like innlysende for de statlige tollmyndighetene. På en annen side beskytter også denne politikken samiske næringsutøvere mot en urettferdig priskonkurranse fra samiske næringsutøvere i andre land med andre produksjonsforutsetninger. På grunn av nye tollregler de senere år, så er det nå slik at dersom en duodjiutøver fra svensk side av Sápmi ønsker å selge sin duodji på et duodjimarked i Norge, så vil selgeren måtte betale moms for alle sine salgsvarer ved grensekrysning. Dette stiller store krav til god likviditet hos utøveren, og skaper store terskler for vår samhandling som ett folk. Dette er forøvrig en problemstilling som gjelder alle samiske produkter og næringer, om det måtte være seg duodji, samiske matvarer, verktøy og materialer i forbindelse med de samiske primærnæringene. En ambisjon som burde gjenspeiles i alle Sametingets politikkområder er at den samiske samhandlingen over grensene skal være så smidig som mulig, også når det kommer til grenseoverskridende salg og kjøp av samiske produkter. NSR/NSR-SáB ber derfor at Sametingsrådet utreder problemstillingene rundt en smidigere samhandling når det kommer til samisk handel over grensene. En slik utredning burde også ta hensyn til eventuelle problemstillinger som en likeverdig priskonkurranse, og harmonisering av momsregimene når det kommer til samiske produkter.</p>
    <p>Svar fra sametingsrådet:</p>
    <p>Sametingsrådet er er klar over at ulike grenseregler og tollregler kan føre til ulike problemstillinger for grenseoverskridende handel.</p>
    <p>Sametinget vil i 2016 prioritere arbeidet med fritak fra merverdiavgiften for duodjiutøvere på norsk  side. Sametinget tok dette sist opp med Finansdepartementet høsten 2014. Finansdepartementet uttalte den gang at merverdiavgiftssystemet er lite egnet til å støtte bestemte formål. I Næringsavtalen for duodji 2016 har partene blitt enige om ta opp saken på nytt med Finansdepartementet og vurdere fradragsordninger for duodji.</p>
    <p>Sametingsrådet er enig i at samhandel over landegrensene er og har vært en naturlig del av den samiske samfunnsutviklingen.</p>
    <p>En eventuell utredning om harmonisering av merverdiavgiftsreglene må imidlertid ligge i bero inntil problemstillingene med fritak fra merverdiavgift på norsk side er avklart. Sametinget skal lage en melding om duodji i 2016. Det vil være naturlig å synliggjøre denne utfordringen i meldingen. Rådet ser at en eventuell utredning må skje i samarbeid med Samisk parlamentarisk råd. Rådet ser også at en endring i tollreglene må godkjennes av de landene som endringene skal gjelde for.</p>
    <p>Forslag 6: Representant Sandra M  árjá  West  ,  NSR   Samiske vegnavn  NSR mener det er viktig for samisk historie og tilhørighet å bekrefte dette ved skilting av veg- og gatenavn på samisk. I Matrikkelforskriften § 51 første del står det at kommunen må velge vegnavn kun på ett språk; norsk, samisk eller kvensk. Stedsnavnloven derimot gir lov å bruke parallelle stedsnavn, f.els. samiske og norske. I § 9 står det at <span type="quote">“  Samiske og kvenske stadnamn som blir nytta blant folk som bur fast på eller har næringsmessig tilknyting til staden, skal til vanleg brukast av det offentlege t.d. påkart, skilt, i register saman med eventuelt norsk namn.”</span>  NSR mener det er beklagelig at matrikkelforskriften ikke tillater bruk av mer enn ett språk på vegnavn. Flere steder finnes stedsnavn på mer enn ett språk. NSR mener det er naturlig åbruke samiske setdsnavn som grunnlag for vegnavn, spesielt der hvor befolkningen selv bruker dette, slik det også står i Stadnamnlova § 9. I Kirkenes er vegene markert på to språk, norsk og russisk, og dette ser ikke ut til å være noe problem, og der hører man ikke at dette ikke skulle være lovlig. Samiske vegnavn er viktige og det er mulig å sette opp skilt på flere språk. NSR ber Sametingsrådet om å arbeide med at også vegnavn skal være lovlig å bruke på to og tre språk.</p>
    <p>Svar fra sametingsrådet:</p>
    <p>Sametingsrådet ser det som meget viktig at samiske vei- og gatenavn er i bruk. Matrikkelforskriften § 51 sier at innenfor en kommune skal det være entydige navn. Sametinget har i 2012 sendt brev til daværende Miljødepartementet, som har ansvaret for Matrikkelforskriften, om spørsmål angående denne problemstillingen om entydig navn og flerspråklige navn. Svaret den gang var at man kun skulle ha ett navn på en offentlig adresse.</p>
    <p>Sametingsrådet vet at Samisk språkutvalg har sett på denne problemstillingen i forhold til matrikkelloven, stedsnavnloven og forskriftene til disse. Vi har forventninger med at språkutvalget kommer med forslag til løsning på dette når rapporten blir levert i august 2016. Sametinsgrådet mener at det skal være mulighet å bruke flerspåklige offentlige adressenavn. Dette kommer til å følges opp ved høringer i forbindelse med lovendringer og forskriftsendringer som gjelder bruk av samiske stedsnavn og flerspråklige navn.</p>
    <p>Forslag 7:  Representant  Lars Oddmund Sandvik,  Árja   Nasjonal Forsoningsuke  Árja har med glede lagt merke til at Sametingsrådet har fulgt opp Árjas forslag med å ha mer fokus på fornorskningen av Samene. Vi bemerker oss at sametingsrådet Olsen nå har fått fornorskning av samene som et nytt fokusområde. Árja har tidligere foreslått at det skal opprettes en forsoningskommisjon som ser på fornorskningens konsekvenser. Det gjenstår å se hvordan dette følges opp på en tilstrekkelig god måte. Árjas sametingsrguppe foreslår at Sam  e  tinget starter å arrangere en nasjonal forsoningsuke årlig hvor formålet for det første vil være en historisk bevisstgjøring i det norske samfunnet om fornorskningen av samene. For det annet vil formålet være å synliggjøre fornorskningens konsekvenser blant samer i dag. For det tredje vil et slik arrangement være med på å lege de sår som fremdeles eksisterer blant samene etter fornorskningen. Dette vil bidra til forsoning. Árja mener at det er på tide med en historisk gjennomgang av fornorskningsprosessene. En forsoningsuke vil være et ledd i dette arbeidet.</p>
    <p>Svar fra sametingsrådet:</p>
    <p>Sametingsrådet har satt fornorskingspolitikken som en prioritert sak fordi dette fortsatt er et viktig saksfelt for det samiske folk. Sametingsrådet setter pris på støtte og engasjement. Dette er en sak vi regner med vil trenge bred støtte og forståelse både blant den norske og samiske befolkning.</p>
    <p>Tidligere har Sametingets plenum reist sak om nedsettelse av egen fornorskningskommisjon, og sametingsrådet har tatt opp dette med regjeringen, uten at man har konkludert med noe per i dag. Det er viktig å skape en felles forståelse mellom samer og nordmenn om fornorskningens konsekvenser, og hvordan det kan arbeides for å få til varige løsninger som bøter for dette og bidrar til reel likestilling mellom den samiske og norske befolkningen.</p>
    <p>Vi setter pris på å få forslag til konket oppfølging av fornorskingspolitikken, som her en forsoningsuke. Dette forslaget vil bli vurdert i det videre arbeidet.</p>
    <p>Rådet vil peke på noen viktige momenter i prosessen:</p>
    <list>
      <p type="listitem">Vi trenger en kunnskapsbasert tilnærming - gjennom forskning/historieskriving og en eventuell kommisjon.</p>
      <p type="listitem">Viktig å se på kollektive konsekvenser og tiltak for å bøte på disse, dette er ikke en sak som må legges på personnivå, eller utpeke spesielle geografiske områder.</p>
      <p type="listitem">Det er viktig å plassere ansvar</p>
    </list>
    <p>Forslag 8:  Representant  Inger Eline Eriksen,  Árja   Seminar for samiske institusjoner og forvaltningsorganer om samisk som forvaltningsspråk  Árjas visjon for det samiske språket er at språket kan brukes i absolutt alle sammenhenger i samiske samfunn. Slik er situasjonen dessverre ikke i dag I etterkant av forslaget fra Kent Valio, rådmann i Kautokeino, om å styrke samisk som forvatningsspråk i kommunens administrasjon har det vært stor debatt om dette temaet. Árja berømmer rådmannen for å være modig og tørre å ta tak i temaet og de utfordringene som foreligger. Det er klart at det er et  stort behov for å styrke samisk, også som arbeidsspråk, både muntlig og skriftlig. Árja bemerker seg at Sametingsrådet har vært stille og ikke uttalt støtte til rådmannen. Dette er beklagelig. Árjas sametingsgruppe har vært i kontakt med Sámi Allaskuvla - Samisk høyskole om hvordan de bruker samisk som forvaltningsspråk. Sámi Állaskuvla har kommet langt i å bruke samisk som forvaltnings- og arbeidsspråk og er etter vårt syn et godt forbilde for andre. Sámi Allaskuvla sitter med verdifull informasjon og erfaring som mange andre samisk institusjoner vil kunne ha stor nytte av. Sámi Allaskuvla har sagt seg villig til å arrangere et seminar om temaet, noe Árja er veldig positiv til. Árja ber Sametingsrådet følge opp tilbudet fra Sámi Allaskuvla og arrangere et slikt seminar. Árja vet at det finnes institusjoner i Sápmi som har stor interesse for dette. Árja mener at det er på tide med mer enn fine ord og gode strategier og planer. Samiske institusjoner trenger å samarbeide i fellesskap for å sikre at samisk overlever som et arbeidsspråk. Et slik seminar vil bidra til dette.</p>
    <p>Svar fra sametingsrådet:</p>
    <p>Sametingsrådet er enig med Árjas representant Inger Eline Eriksen om at det er et stort behov for å styrke samisk språk både muntlig og skriftlig, og er glad for at Árja løfter saken.</p>
    <p>Samisk høyskole har bevist at det er fullt mulig å drive en stor institusjon på samisk, der samisk brukes som forvaltningsspråk og arbeidsspråk, og er på den måten et forbilde for andre samiske institusjoner. Sametingsrådet er glad for at Samisk høyskole har sagt seg villig til å dele sin kompetanse og sine erfaringer med andre samiske institusjoner, og å arrangere et seminar som kan føre til at flere samiske institusjoner slutter seg til deres engasjement for samisk språk, hadde vært av stor verdi.</p>
    <p>Sametingsrådet hadde forberedt en sak til dette plenumsmøtet om Sametingets språkbruk – Sametinget som veiviser for bruk av samisk språk, men dessverre fikk ikke saken plass på sakslista for dette møtet. Saken vil ventelig fremmes for plenum i juni, og sametingsrådet håper på en god debatt om Sametingets rolle som forbilde i bruk av samisk språk. Sametingets administrasjon har også vedtatt en intern språkpolitikk som skal følges opp med konkrete tiltak. Formålet er å løfte bruken av samisk språk som arbeidsspråk, både muntlig og skriftlig.</p>
    <p>Votering  Av 39 representanter var 39 til stede. Det ble ikke votert over saken.  Protokoll tilførsler  Det ble ikke fremmet noen protokolltilførsler i saken.</p>
    <p>Taleliste og replikkordskifte</p>
    <p>Jørn Are Gaski, møteleder</p>
    <p>Mariann Wollmann Magga, forretningsorden</p>
    <p>Hartvik Hansen</p>
    <p>Silje Karine Muotka</p>
    <p>Mariann Wollmann Magga</p>
    <p>Hartvik Hansen</p>
    <p>Silje Karine Muotka</p>
    <p>Nora Marie Bransfjell</p>
    <p>Thomas Åhrén</p>
    <p>Ellinor Marita Jåma</p>
    <p>Olof Anders Kuhmunen</p>
    <p>Nora Marie Bransfjell</p>
    <p>Thomas Åhrén</p>
    <p>Marit Kirsten Anti Gaup</p>
    <p>Thomas Åhrén</p>
    <p>Marit Kirsten Anti Gaup</p>
    <p>Tor Gunnar Nystad</p>
    <p>Aili Keskitalo</p>
    <p>Inger Eline Eriksen</p>
    <p>Tor Gunnar Nystad</p>
    <p>Aili Keskitalo</p>
    <p>Piera Heaika Muotka</p>
    <p>Ann-Mari Thomassen</p>
    <p>Mariann Wollmann Magga</p>
    <p>Jørn Are Gaski</p>
    <p>Piera Heaika Muotka</p>
    <p>Ann-Mari Thomassen</p>
    <p>Sandra Márjá West</p>
    <p>Aili Keskitalo</p>
    <p>Inger Eline Eriksen</p>
    <p>Sandra Márjá West</p>
    <p>Aili Keskitalo</p>
    <p>Lars Oddmund Sandvik</p>
    <p>Henrik Olsen</p>
    <p>Christina Henriksen</p>
    <p>Lars Oddmund Sandvik</p>
    <p>Henrik Olsen</p>
    <p>Inger Eline Eriksen</p>
    <p>Aili Keskitalo</p>
    <p>Per Andersen Bæhr</p>
    <p>Klemet Erland Hætta</p>
    <p>Inger Eline Eriksen</p>
    <p>Aili Keskitalo|</p>
    <p>SP  - vedtak:</p>
    <p>Nye saker 1 - 8 sendes Sametingsrådet for oppfølging.</p>
    <p>Behandlingen av saken ble avsluttet 02.03.16 kl. 18.30</p>
    <p>Ášši/Sak  003/16</p>
    <p>Sametingets plenum</p>
    <p>Sametingsrådets beretning om virsomheten</p>
    <p>Arkivsaknr.</p>
    <p>16/486</p>
    <p>Behandlinger</p>
    <p>Politisk nivå</p>
    <p>Møtedato</p>
    <p>Saksnr.</p>
    <p>Sametingets plenum</p>
    <p>02-04.03.16</p>
    <p>057/05</p>
    <p>Vedlegg</p>
    <list>
      <p type="listitem">Ny fordeling av saksområder i sametingsrådet</p>
    </list>
    <p>1 Innledning</p>
    <p>Denne beretningen omhandler perioden fra 03.11.15 til 01.02.16 og er knyttet opp til Sametingets budsjett for 2015 og 2016. I beretningen rapporteres det på mål og strategier omtalt i budsjettet, samt andre arbeidsoppgaver.   Sametingsrådet har i denne perioden avholdt to fysiske møter og flere telefonmøter og har behandlet</p>
    <p>194 saker.</p>
    <p>Som det framgår av oversikten på www.sametinget.no/kalender har rådet i tillegg deltatt på flere møter og representasjoner.</p>
    <p>2 Språk</p>
    <p>Hovedmål:</p>
    <list>
      <p type="listitem">Økt antall språkbrukere og økt bruk av samiske språk</p>
    </list>
    <p>2. 1 Ansvar for samiske språk</p>
    <p>Evaluering av tospråklighetsmidlene</p>
    <p>Sametinget endret i 2011 tildelingskriteriene for tospråklighetstilskudd til kommuner og  fylkeskommuner i forvaltningsområdet for samisk språk. Nordlandsforskning fikk oppdraget med å evaluere ordningen i 2015. Nordlandsforskning har lagt frem de foreløpige konklusjonene for Sametingsrådet på rådsmøtet i januar 2016. Representant for Samisk språkutvalg var tiltede på møtet. Den endelige rapporten ferdigstilles og offentliggjøres i februar 2016. Sametinget vil ta stilling til konklusjonene i rapporten sammen med kommunene. Konklusjonene vil også bli vurdert i sammenheng med kommunereformen og språkutvalgets rapport.</p>
    <p>Brudd på samelovens språkregler</p>
    <p>Sametinget mottar fra tid til annen muntlige ytringer om at offentlige organisasjoner ikke overholder samelovens språkregler. Sametingets anmodning til dem er å skrive en klage til fylkesmannen. Det synes som at terskelen på å klage til fylkesmannen oppfattes som høy. Dette viser et behov for en gjennomgang av klageordningen knyttet til samelovens språkregler, og Sametingsrådet ser frem til språkutvalgets rapport som kommer i løpet av 2016.</p>
    <p>Sámi Giellagáldu</p>
    <p>Det treårige Interreg-prosjekt <span type="quote">«Videreføring av Sámi Giellagáldu»</span> ble igangsatt i august 2015. I desember 2015 vedtok den lulesamiske språkseksjonen i Sámi Giellagáldu hvordan låneord og fremmedord skal tilpasses til lulesamisk. Lulesamisk har ikke tidligere hatt nedskrevne regler/prinsipper for hvordan tilpasse lånord og fremmedord. Det har vært jobbet med disse prinsippene i mange år, og en viktig milepæl er oppnådd i kraft av dette vedtaket. At prinsippene er på plass vil blant annet gjøre læremiddelproduksjonen lettere.</p>
    <p>Den nordsamiske språkseksjonen i Sámi Giellagáldu behandlet i desember 2015 Skriveregler for nordsamisk (Riektačállinrávvagat) som Sametinget har fornyet sammen med samiskspråklige fagpersonell. Språkseksjon kom med en rekke innspill og saken ble sendt tilbake til Sametinget for korrigering. Nordsamisk språkseksjon skal behandle saken på nytt i neste møte.</p>
    <p>Samiske stedsnavn</p>
    <p>Sametinget har kommet med tilrådninger på skrivemåten av samiske stedsnavn i tillegg til forklaring på betydning av dem. Sametinget har kommet med tilrådninger blant annet på navn i Tana, Gildeskål, Rana, Folda, Alta og Meløy kommune. Kvænangen kommune jobber med adressenavn, i den forbindelse har Sametinget kommet med anbefaling om å bruke samisk navn spesielt i området der den kjente forfatteren Anders Larsen bodde.</p>
    <p>Sametinget har deltatt med foreleser på følgende seminarer/konferanser:</p>
    <p>Språkutvikling i barnehage og skole. Barnehageseminar i Alta 11.-12.11.15.</p>
    <p>Kautokeino kommune som språkveiviser. Kautokeino kommunes personalseminar 27.11.15.</p>
    <p>2.2. Rammebetingelser for samisk språk</p>
    <p>Fordeling av utviklingstilskudd</p>
    <p>Sametingsrådet har fordelt basis, betjenings og- utviklingstilskudd for 2016 til kommuner i forvaltningsområdet for samisk språk. Utviklingstilskuddet er fordelt etter kommunenes aktivitetsplaner, samarbeidsavtaler og med bakgrunn i rapportering for forgående år.  Sametinget er i gang med første delutbetaling til kommuner og fylkeskommuner i forvaltningsområdet for samisk språk, og tildelingsbrev går ut til samtlige kommuner og fylkeskommuner.</p>
    <p>Sametingsrådet er i gang med de årlige møtene med kommuner og fylkeskommuner i forvaltningsområdet for samisk språk, og det har så langt vært avholdt møte med Nesseby kommune og Finnmark fylkeskommune. Tema for møtene er evalueringen av tospråklighetstilskuddet, langsiktige handlingsplaner for hvordan styrke og utvikle samisk språk i kommunen, samt kommunereformen.</p>
    <p>Hattfjelldal kommune har søkt Kommunal –og moderniseringsdepartementet om innlemmelse i forvaltningsområdet for samisk språk. Etter vanlig prosedyre er søknaden sendt Sametinget for uttalelse. Sametingsrådet har behandlet søknaden, og er positive til innlemmelse av Hattfjelldal kommune i forvaltningsområdet for samisk språk. Sametingsrådet er også opptatt av at søknaden må behandles av KMD nå, og ikke utsettes til etter at språkutvalget har levert sin rapport høsten 2016. Sametingsrådet mener en utsettelse av behandlingen av søknaden vil være svært uheldig for Hattfjelldal kommune. Det er viktig at sørsamisk språkarbeid styrkes, og etter nedleggelsen av Sameskolen for Midt-Norge vil det være viktig at Hattfjelldal kommune innlemmes i forvaltningsområdet og på den måten arbeider for å styrke sørsamisk språk i regionen.</p>
    <p>Aktivitetstilskudd til språksentrene</p>
    <p>Sametingsrådet har fordelt aktivitetstilskudd til de samiske språksentrene for 2016. Aktivitetstilskuddet er fordelt på bakgrunn av språksentrenes 3-årige aktivitetsplaner. Dette er første året språksentrene sender inn 3-årige aktivitetsplaner. Disse langsiktige aktivitetsplanene er ett ledd i arbeidet med å skape større økonomiske forutsigbarhet for språksentrene. Sametinget er i gang med første delutbetaling av grunn –og aktivitetstilskudd til språksentrene, og tildelingsbrev sendes språksentrene i disse dager.</p>
    <p>Tilskudd til språkprosjekter</p>
    <p>Sametinget har i 2015 behandlet 56 søknader om støtte til samiske språkprosjekter. Oversikt over budsjettet og bevilgningene:</p>
    <p>Budsjett</p>
    <p>Innvilget</p>
    <p>Tilbaketrekt</p>
    <p>Tilbakebet.</p>
    <p>Rest</p>
    <p>Språkprosjekter</p>
    <p>6 460 000</p>
    <p>6 766 300</p>
    <p>480 100</p>
    <p>28 000</p>
    <p>201 800</p>
    <p>Språkprosjekter - Samefolkets fond</p>
    <p>1 700 000</p>
    <p>1 183 000</p>
    <p>42 700</p>
    <p>559 700</p>
    <p>761 500</p>
    <p>Som diagrammet viser er det tildelt mest midler til språkarenaer. Det tildeles også en god del midler til applikasjoner og språkrøkt. Det kommer inn flest prosjektsøknader for nordsamiske språkprosjekter, men det er gledelig å se at det også kommer mange søknader for sørsamiske språkprosjekter. Det er også bevilget tilskudd til lule- og pitesamiske prosjekter i 2015.</p>
    <p>2. 2 Språkbrukere</p>
    <p>Språkmotiveringsstipend</p>
    <p>Sametinget har lyst ut språkmotiveringsstipend for elever i videregående skole for skoleåret 2015/16. Søknadene kan sendes inn i tidsrommet 18.01.16 – 31.03.16. Nytt for året er at Sametinget har innført elektroniske søknadsskjema.</p>
    <p>2. 3. Bruken av samiske språk</p>
    <p>Aktiv skrive og lesehjelp for eldre</p>
    <p>Sametinget har sammen med Kautokeino og Karasjok kommune sendt brev til Arbeids- og velferdsdirektoratet med anmodning om å opprette skrive- og lesehjelpstjeneste for samer i de samiske kommuner.</p>
    <p>Sametinget har fått svar fra Arbeids- og sosialdepartementet datert 08.01.16, der departementet skriver bl.a. følgende:</p>
    <p>«……. Departementet ønsker innledningsvis å understreke at den som henvender seg på samisk til et lokalt offentlig organ i det samiske forvaltningsområdet, har rett på svar på samisk i henhold sameloven. Dette betyr at arbeids- og velferdsforvaltningen i det samiske forvaltningsområdet skal gi svar (muntlig og skriftlig) på samisk. Etter hva departementet er kjent med har NAV-kontorene i de fem kommunene i Finnmark, som inngår i det samiskspråklige forvaltningsområdet, og NAV-kontaktsenter samisktalende ansatte. Videre har  arbeids- og velferdsforvaltningen en alminnelig veiledningsplikt i henhold til forvaltningsloven § 11. Denne plikten gjelder alle statlige og kommunale forvaltningsorganer og innebærer at organet skal gi veiledning innenfor sitt saksområde. Veiledningsplikten skal gjøre det mulig for den enkelte å ivareta sine interesser på best mulig måte.</p>
    <p>Departementet ønsker videre å understreke at kommunen har en plikt til å gi opplysning, råd og veiledning som kan bidra til å løse eller forebygge sosiale problemer, jf. sosialtjenesteloven § 17. Hvis kommunen selv ikke kan gi slik hjelp, skal den så vidt mulig sørge for at andre gjør det. Det er NAV-kontoret som skal vurdere hvilke råd og hvilken veiledning den enkelte har behov for og tilpasse tjenesten ut fra dette. Kommunens råd- og veiledningsplikt i sosialtjenesteloven § 17 omfatter blant annet gjeldsrådgivning og lignende som har som formål å forebygge sosiale problemer. Hvordan kommunen i NAV-kontoret ivaretar plikten etter § 17 er opp til det lokale kontoret å vurdere, eksempelvis ved å opprette særskilt hjelp til personer med samisk bakgrunn i kommunen.»</p>
    <p>Saken blir fulgt opp i arbeidet med fornorskingsspørsmål som sametingsrådet vil prioritere fremover.</p>
    <p>Sametingets rolle som språkforbilde</p>
    <p>Sametingsrådet har forberedt en sak til plenum som drøfter Sametingets rolle som språkforbilde. Denne saken vil ventelig komme til behandling i løpet av våren 2016.</p>
    <p>3 Kultur</p>
    <p>Hovedmål</p>
    <list>
      <p type="listitem">Et levende og mangfoldig samisk kunst- og kulturliv av god kvalitet som er tilgjengelig for alle.</p>
    </list>
    <p>3.1 Tydeligere ansvar for samisk kultur.</p>
    <p>Norsk kulturråds jubileumskonferanse</p>
    <p>President Aili Keskitalo og rådsmedlem Henrik Olsen deltok på Norsk Kulturråds jubileumskonferanse 4.-5.11.15 i Harstad. Presidenten holdt hilsningstale under jubileumsmiddagen og deltok i Panelsamtalen <span type="quote">«Spenning i grenseland»</span>.</p>
    <p>Møter med Kulturdepartementet</p>
    <p>På det halvårige administrative kontaktmøtet mellom Sametinget og Kulturdepartementet 08.12.15 i Oslo ble saker som revisjon av forskrift om skrivemåten av stadnamn, budsjett 2016 og 2017, film, konsultasjoner, og status og oppfølging av Tråante 2017, Bååstede og ulike byggesaker drøftet.</p>
    <p>Ved sametingsrådets møte med kulturminister Thorhild Widvey 11.12.15 i Oslo ble de samme sakene diskutert.</p>
    <p>Møter med samiske institusjoner   Rådet har i perioden hatt møter med en rekke samiske kulturinstitusjoner. Rådet har i møte med Várdobaiki diskutert strategier for oppstart av nytt bygg, på bakgrunn av bevilgning på  500.000,- i Sametingets budsjett til formålet. Rådet har også hatt møte med de sørsamiske kulturinstitusjonene Saemien sijte i Hatfjelldal og Sitji Jarnge Snåsa, om utviklingen ved disse sentrene, herunder plan for utbyggingen av Saemien sijte.</p>
    <p>3.2 Gode rammevilkår for samiske kunstnere.</p>
    <p>Kunstneravtalen</p>
    <p>Sametinget behandlet og ga på plenumsmøtet i desember 2015 sin tilslutning til samarbeidsavtalen som er inngått med Samisk kunstnerråd. Sametingsrådet fulgte opp dette med en formell underskrivingsseremoni i Oslo den 10.12.15. Sametingspresident Aili Keskitalo og leder for Samisk kunstnerråds lederforum Ada Jürgensen skrev da under på samarbeidsavtalen som skal gjelde for perioden 2016-2019.</p>
    <p>3.3. Samiske kulturinstitusjoner som arena for formidling og opplevelse av samisk kultur.</p>
    <p>Bååstede</p>
    <p>Arbeidet med Bååstede fortsetter, med forberedelse av konservering av noen utvalgte gjenstander. Pga. problematikken med pesticider må det gjennomføres under strenge arbeidsforhold med tanke på ventilasjon med mer. Det er etablert en styringsgruppe. Det planlegges et større møte i Tromsø i mars der alle partene møtes.</p>
    <p>Saviokunst   Rådet har i møte med Tana og Varanger Museumssiida og Sør-Varanger kommune diskuter strategier for kjøp av en større privat samling av Johan Savio kunst, med tanke på å sikre Saviomuseet eierskap til samlingen. Det vil være av stor verdi at Saviomuseet får en mest mulig komplett samling av Savios grafiske verker, noe dette kjøpet vil innebære.</p>
    <p>Oppnevning av styremedlemmer:</p>
    <p>Tana og Varanger museumssiida</p>
    <p>Sametinget har oppnevnt Kjersti Schanche som styremedlem for perioden 01.01.16 – 31.12.19. Bjarne Johansen er oppnevnt som hennes personlige vara.</p>
    <p>RiddoDuottarMuseat</p>
    <p>Johan Ailo Kalstad er oppnevnt som styreleder for perioden 01.01.16 – 30.06.18.</p>
    <p>Duoddara Ràfe:</p>
    <p>Lennart Ranberg er oppnevnt som styreleder. Han var tidligere styremedlem.</p>
    <p>3.4 Medier</p>
    <p>Mediemangfoldsutvalget</p>
    <p>Sametingsrådet påpekte i brev til Kulturministeren i oktober det beklagelige i at Mediemangfoldsutvalget ble oppnevnt uten at noen av medlemmene i utvalget representerer  samiske medier eller kan sies å ha inngående kjennskap til det samiske samfunns situasjon og behov på mediefeltet. I svarbrev av 05.11.15 fra Kulturdepartementet redegjøres det for bakgrunnen for sammensetningen av utvalget og for utvalgets hovedmandat, og det konkluderes med at utvalget ikke utvides. Sametingsrådet vil vurdere innspill til utvalgets arbeid.</p>
    <p>4 Barnehage</p>
    <p>Hovedmål</p>
    <list>
      <p type="listitem">Samisk språk, kultur, tradisjoner og grunnleggende verdier gjenspeiles i barnehagen.</p>
    </list>
    <p>4.1 Innholdet i barnehagen.</p>
    <p>Samarbeid med Oslo kommune</p>
    <p>Sametingsrådet avholdt møte i november med byråden i Oslo kommune om samarbeidserklæringen med Oslo kommune. Det var blant annet fokus på samiskspråklige ansatte i Cizáš barnehage. Sametingsrådet har gjennom denne avtalen bidratt til å sikre at det skal være samiskspråklige pedagoger i den samiske barnehagen.</p>
    <p>Seminar for barnehageansatte</p>
    <p>11.-12. november ble det holdt seminar for barnehageansatte i barnehager som gir et samisktilbud. Tema var overgangen fra barnehage til skole, og Sametinget hadde i den forbindelse også invitert ansatte fra samiske skoler. I forkant av seminaret ble det sendt ut en spørreundersøkelse til barnehager og skoler om tema. Dette var for å kartlegge om tema overgangen fra barnehage til skole blir tatt opp og samarbeidet om. Resultatet fra undersøkelsen ble lagt frem på seminaret. Det var videre innledere fra fem barnehager, tre skoler og et språksenter. Det var 65 deltakere på seminaret. Sametinget ser at seminarene samler mange deltakere og er en bra arena for kunnskapsutveksling og informasjon.</p>
    <p>Følgegruppa for ny barnehagelærerutdanning</p>
    <p>Sametinget har i perioden deltatt på to møter i følgegruppa for den nye barnehagelærerutdanningen. Det første kullet av barnehagelærerstudenter er inne i det siste studieåret. Følgegruppa vil på møtene denne våren ha ambisjoner om å finne ut hvordan arbeidet med reformen har utviklet seg gjennom de tre årene. Følgegruppa har også gjennom to rapporter, gitt utdanningsinstitusjonene utfordringer og konkrete tilrådinger. Følgegruppa vil finne ut mer om hvordan dette er tatt videre og arbeidet med i utdanningene. Følgegruppa skal i vår på den andre runden av institusjonsbesøk. Følgegruppa vil i år sette fokus på blant annet det samiske innholdet i utdanningen. Dette er noe som følgegruppa vil spørre studentene om, men også ta opp med ledelsen og faglærerne ved institusjonsbesøkene. Følgegruppa vil også komme på besøk til Karasjok i november.</p>
    <p>Innspill til KD om ny Stortingsmelding</p>
    <p>Kunnskapsdepartementet holder på å utarbeide en ny Stortingsmelding om innhold og kvalitet i barnehagen. I den forbindelse har Sametinget gitt innspill til meldingen. Det ble orientert om at det samiske perspektivet er gjennomgående i meldingen, og at departementet har forsøkt å  beskrive de viktigste utfordringene. Sametinget er fornøyd med at det utarbeides en Stortingsmelding med bakgrunn i at en ny Rammeplan for barnehagen skal komme. Sametinget vil ha tett kontakt med Kunnskapsdepartementet om meldingen fremover, og forventer da også en god prosess i arbeidet med rammeplanen.</p>
    <p>5 Grunnopplæring</p>
    <p>Hovedmål</p>
    <list>
      <p type="listitem">Den samiske befolkningen har kunnskap, kompetanse og ferdigheter som kreves for å bevare og utvikle samiske samfunn.</p>
    </list>
    <p>5.1 Den samiske elevens rettigheter og skolens innhold og verdigrunnlag.</p>
    <p>Joikeprosjekt i Sør Varanger</p>
    <p>Sametinget har gitt midler til et joikeprosjekt i regi av kulturskolen i Sør-Varanger. Joikeprosjektets overordnede mål har vært å styrke samiske barns og unges identitet. Opprinnelig var målgruppen elever som har samisk tilbud i barnehagen og elever som har samisk opplæring på skolen. Prosjektet er utvidet til å omfatte alle elevene barnehagene og skolene i kommunen. Det fremheves hvordan prosjektet, ved at alle er inkludert, kan ha bidratt til å bygge ned sosiale murer og forhindre mobbing/diskriminering. Prosjektet har levert et undervisningsopplegg til Nasjonalt senter for kunst og kultur i opplæringen (KKS). Prosjektet vurderes som vellykket og Sør-Varanger kommune har opprettet en egen stilling på kulturskolen til oppfølgingsarbeidet. Prosjektleder skal vurdere hvordan prosjektet kan gjøres allment tilgjengelig, knyttes mot forskningsmiljøer, og hva ulike aktører, deriblant Sametinget, kan bidra med.</p>
    <p>Ludvigsenutvalget   Sametinget har gitt høringsuttalelse på Ludvigsenutvalgets utredning, NOU 2015:8 Fremtidens skole, fornyelse av fag og kompetanser. Sametinget har bedt om konsultasjoner om prosessen for arbeidet, hvilke utredningsbehov denne prosessen krever, og om tiltakene som foreslås i utredningen.</p>
    <p>Regjeringen har vedtatt å lage en Stortingsmelding som oppfølging av Ludvigsenutvalgets rapport. Sametingsrådet har i januar hatt møte med statssekretær Birgitte Jordal om den videre prosessen av Stortingsmeldingen. Regjeringen har blant annet besluttet at det ikke skal iverksettes en ny stor læreplanreform, kun justeringer av gjeldende læreplaner. Sametingsrådet er enig i det, blant annet på grunn av at dette ville gitt store konsekvenser for samisk læremiddelutvikling. Sametinget avventer konsultasjoner i saken.</p>
    <p>Mot en ny nasjonal kompetansestrategi</p>
    <p>Regjeringen skal utvikle en ny og helhetlig politikk for voksne som står i fare for å falle utenfor arbeidslivet eller som har falt ut. Dette arbeidet skal legges fram i en melding til Stortinget om livslang læring og utenforskap som fremmes for Stortinget i løpet av 2016. Regjeringen har delegert arbeidet til VOX (Et nasjonalt fagorgan for kompetansepolitikk, med særlig vekt på voksnes læring).</p>
    <p>Sametinget har gitt innspill om hvilken kompetanse det samiske samfunnet har behov for.  Blant annet har Sametinget fremhevet de samiske kunnskapsmiljøers kompetanse om tradisjonell kunnskap. Videre har Sametinget bedt om at samisk samfunnsliv, næringer, sosiale og rettslige forhold, må gis styrkede utviklingsmuligheter og rammebetingelser. Sametingsrådet har deltatt på temakonferanse for kompetanseaktørene i desember i Oslo, med det resultatet at VOX vil invitere de samiske organisasjonene til møte i forbindelse med et av sine temakonferanser i løpet av våren 2016.</p>
    <p>Lærernettverket NetSam</p>
    <p>Sametinget avsatte i 2013 midler til et eget samisk lærernettverk, som Sámi allaskuvla påtok seg ansvaret for å koordinere. Nettverket er et redskap for kunnskapsutvikling i den samiske skolen, og omfatter lærere, skoleledere og skoleeiere.</p>
    <p>Sametingsrådet har deltatt på NetSam sitt årsmøte 27.11.15 i Alta, der rådet blant annet informerte om Sametingets arbeid med oppdatering av læreplan i 2.språk og at Sametinget har økt bevilgningene til lærmiddelproduksjonen. Rådet berømmet NetSam for at de løfter opp saker som er aktuelle i den samiske skolen.</p>
    <p>Læreplan i RLE-samisk endret til Læreplan i KRLE-samisk</p>
    <p>Sametinget har samarbeidet med Kunnskapsdepartementet om ny samisk parallell læreplan i faget kristendom, religion, livssyn og etikk. Stortinget vedtok 11.06.15 å endre opplæringsloven §§2-3 og 2-4, og erstattet navnet på faget religion og etikk med kristendom, religion, livssyn og etikk. I tillegg til navneendring, er følgende setning i fagets formål</p>
    <p><span type="quote">«Kristendomskunnskap skal av den grunn ha den kvantitativt største andelen av lærestoffet.»</span> endret til <span type="quote">«Om lag halvparten av undervisningstiden i faget skal av den grunn brukes på kristendomskunnskap.»</span> Kunnskapsdepartementet fastsatte 09.12.15 Læreplan i kristendom, religion, livssyn og etikk –samisk. Planen gjelder fra 01.01.2016</p>
    <p>5.2 Trygt læringsmiljø.</p>
    <p>Samisk foreldrenettverk tilknyttet foreldreutvalget for grunnopplæring (FUG)</p>
    <p>Sametinget og FUG har de senere årene vurdert behovet for å opprette et samisk foreldrenettverk i tilknytning til FUG. På møte sensommeren 2015, ble det besluttet å etablere et slikt nettverk. I desember 2015 i Tromsø, etablerte Sametinget, FUG, FUB (foreldreutvalget for barnehager) og inviterte samiske foreldre, et internstyre som skal se nærmere på hvordan et slikt nettverk bør organiseres. Internstyre består av Aili Larsson Kalvemo, Oslo, Thomas Ole Andersen, Røros og Marit Berit Eira, Tromsø.</p>
    <p>Benjaminprisen 2015</p>
    <p>Sametinget er representert i juryen for Benjaminprisen. Prisen deles hvert år ut til skoler som arbeider aktivt mot rasisme og diskriminering. Benjaminprisen for 2015 ble i januar dette året utdelt til Sjøvegan videregående skole/ Vuotnasiidda joatkkaskuvlla og er den første nord-norske skolen til å vinne denne prisen. Sametinget er svært fornøyd med denne tildelingen og håper at Sjøvegan skole/ Vuotnasiidda joatkkaskuvlla vil være til stor inspirasjon for andre skoler arbeid for å hindre rasisme og diskriminering.</p>
    <p>Partnerskap mot mobbing</p>
    <p>Sametingsrådet er en av aktørene i Regjeringens nye partnerskapet som skal bekjempe mobbing. Partnerskap mot mobbing – sammen for et inkluderende lærings- og oppvekstmiljø 2016 – 2020, erstatter det tidligere Manifest mot mobbing. Sametingsrådet deltok på signeringen av nytt Partnerskap mot mobbing fredag 15.01.16 på Marienlyst skole i Oslo.</p>
    <p>Møte med Troms fylkeskommune om samiskundervisningen   Sametingsrådet gjennomførte ett møte med fylkesråd Roar Sollied om samiskundervisningen i Troms fylke den 23.11.2015. Bakgrunnen var gjentatte henvendelser fra foreldre i Tromsø, lektorlaget i Tromsø og NetSam (samisk lærernettverk). På møtet gav fylkesråden uttrykk for at han ville fremme en egen sak for behandling i fylkestinget om samiskundervisningen i fylket. I den sammenheng inviterer Troms fylkeskommune til en konferanse om samiskundervisningen den 10.-11.mars i Tromsø. Det ble lovet oppfølging av enkeltsaker som ble tatt opp på møtet.</p>
    <p>Markering for å beholde Gaske Nøørjen Samienskovle   Sametingsrådet deltok i en markering for å beholde sameskolen i Hattfjelldal den 15.12.2015 foran Stortinget. Initiativet var tatt av tidligere elever og nåværende elever ved skolen. I denne sammenhengen ble det også holdt appeller fra elever, sametingsrådet, sametingsrepresentanter og stortingspolitikere.</p>
    <p>6 Høyere utdanning og forskning</p>
    <p>Hovedmål</p>
    <list>
      <p type="listitem">Utdanningstilbud og forskning som møter det samiske samfunnets behov og som bidrar til en ønsket samfunnsutvikling i Sápmi.</p>
    </list>
    <p>6.1 Samisk høyere utdanning</p>
    <p>Stortingsmelding om kvalitet i høyere utdanning</p>
    <p>Regjeringen planlegger våren 2017 å legge fram en stortingsmelding om kvalitet i høyere utdanning. Sametinget møtte Kunnskapsdepartementet 11. januar 2016 til innledende samtaler om denne stortingsmeldingen. Etter at en innspillsrunde til meldingen er gjennomført våren 2016 er det planlagt et nytt møte.</p>
    <p>6.2 Samisk perspektiv i høyere utdanning på nasjonalt nivå</p>
    <p>Samisk rammeplanutvalg for ny 5-årig masterutdanning for grunnskolelærerutdanning</p>
    <p>Kunnskapsdepartementet har oppnevnt samisk rammeplanutvalg for den nye 5-årige grunnskolelærerutdanningen som opprettes i 2017. Oppnevningen og fastsettingen av mandatet er gjort i samråd med sametingsrådet. Leder for utvalget er Pigga Keskitalo, Sámi allaskuvla. Departementet er i dialog med Sámi allaskuvla om opprettelsen av et sekretariat for utvalget.</p>
    <p>6.3 Samisk forskning</p>
    <p>Regionale forskingsfond for Midt-Norge og Nord-Norge – oppnevning av nytt styre 2016 -2019</p>
    <p>Det skal velges nye styrer for de regionale forskingsfondene for perioden 2016-2019.</p>
    <p>Sametinget oppnevner et medlem med varamedlem til styrene for Regionalt forskingsfond Midt-Norge, RFFMIDT, og Regionalt forskingsfond Nord-Norge, RFFNORD. Vertsfylkeskommunene, Sør-Trøndelag og Troms, oppnevner medlemmene foreslått av Sametinget. En valgkomite fremmer innstilling på styrekandidater. Sametinget er representert ved avdelingsdirektør Inger Eline Eira Buljo i begge valgkomiteene. Sametingsrådet har oppnevnt Nora Marie Brandsfjell som medlem og Sigbjørn Dunfjeld som varamedlem for styret i RFFMIDT. For RFFNORD er Astrid Dankertsen oppnevnt som styremedlem og Line Kalak som varamedlem.</p>
    <p>Valgkomiteene for RFFNORD og RFFMIDT har ferdigstilt sitt arbeid. For RFFNORD skjer oppnevningene i fylkeskommunene som følger; Nordland 07.03.16, Troms 15.03.16 og Finnmark 14.04.16.</p>
    <p>Møter:</p>
    <p>Sametingspresidenten møtte direktøren for Norges forskningsråd i Karasjok 18.11.15. Temaet for møtet var de kunnskapsbehov sametingsrådet ser for det samiske samfunnet. Det var enighet om at den opprettede kontakten skal følges opp i et nytt møte i regi av Norges forskningsråd.</p>
    <p>Sametinget deltok som observatør på møte i Nasjonal fagstrategisk enhet for samisk høyere utdanning og forskning, NFE-samisk, 07.12.15. Blant temaene som ble drøftet var handlingsplanen for enheten der særlig forskning og forskningsbehov ble berørt. NFE-samisk sine møtereferater og andre dokumenter finnes på Universitets- og høgskolerådets hjemmeside, www.uhr.no.</p>
    <p>Sametingsrådet møtte rektor og dekaner ved Sámi allaskuvla i Kautokeino 18.01.16. Formålet med møtet var å opprette dialog mellom ledelsen ved allaskuvla og det nye rådsmedlemmet med ansvar for sektoren. Samtidig ga det en anledning til å presentere deler av sametingsmeldingen for høyere utdanning og forskning, for allaskuvlas ledelse.</p>
    <p>7 Helse og sosial</p>
    <p>Hovedmål</p>
    <list>
      <p type="listitem">Likeverdige helse- og sosialtjenester til det samiske folk, som tar utgangspunkt i samisk språk og kultur. Tjenestene skal være tilpasset det samiske folks rettigheter og behov.</p>
    </list>
    <p>7.1 En likeverdig helse- og sosialtjeneste.</p>
    <p>Møte med Stortingets helse- og sosialkomité</p>
    <p>Sametingsrådet har hatt møte med Stortingets helse- og sosialkomite etter invitasjon fra komiteen. Fra Sametingsrådet ble sametingets budsjett 2016, utfordringene innenfor primærhelse, manglende satsing på tjenestetilbudet til samiske pasienter i kommunehelsetjenesten, og utfordringer innenfor spesialisthelsetjenesten trukket frem.</p>
    <p>Helsekonferanse samisk legeforening 19.-20.11.15</p>
    <p>Sametingsrådet har deltatt på Samisk legeforenings konferanse om dagens status og utfordringer, og fremtidens behov innenfor samiske helseforskning. På konferansen ble flere forskningsprosjekter og resultater lagt frem, deriblant delresultater fra Saminor2 og Reindriftens hverdag.</p>
    <p>Sametingsrådet konstaterer at vi har et aktivt forskningsmiljø innenfor samisk helse, men at vi også har utfordringer med hensyn til rekruttering av forskere. Samtidig har vi behov for dokumentert på mange område. Tjenesteforskning, kunnskap om helse og levekår blant lulesamisk og sørsamisk befolkning, forhold innenfor tradisjonelle næringer, og bruk av folkemedisin ble spesielt trukket frem.</p>
    <p>Sørsamisk nettverksseminar om helse – og sosialtjenesten i sørsamisk område</p>
    <p>Sametingsrådet deltok med innlegg på sørsamisk nettverkseminar om helse, som hadde rus, vold og trakassering i det samiske samfunn som tema. Sametingsrådet hadde et særskilt fokus Saminor2 sine tall om vold i nære relasjoner, og konsekvenser for det samiske barn og kvinner i sitt innlegg. Videre ble resultater av forskningsprosjektet reindriftens hverdag presentert og debattert.</p>
    <p>Gáldu guladallam 26.11.15 på Drag</p>
    <p>Sametingsrådet har deltatt på Gáldu urfolkssenters <span type="quote">«kafemøte»</span> om rettigheter til helse på Drag i Tysfjord. Fra deltagernes side ble det påpekt av tilsynsordninger ser og etterspør tilrettelegging og ivaretakelse av behovene til samiske pasienter. Andre temaer som ble diskutert, var rekruttering og mangel på samisktalende helsepersonell som fører til redusert kvalitet på tjenesten, behovet for å øke kunnskapen om manglene ved helsetjenestene, og omsorg ved livets slutt for samiske pasienter.</p>
    <p>Fra Sametingsrådet ble det satt fokus på behovet for kunnskap om tjenestetilbudet samiske pasienter mottar, og hvordan sametinget jobber med utfordringer innen helse.</p>
    <p>Markering av verdens Aids – dag</p>
    <p>Verdens aids dag markeres hvert år første desember. Sametingsrådet har i forkant av aidsdagen deltatt på nasjonal HIV–konferanse i Oslo, som løftet temaer som ny kunnskap – positiv endring i forhold til HIV-positive, kunnskapsheving og normalisering av HIV. Sametingsrådet har også i samarbeid med Karasjok kommune – helsestasjon og brukerorganisasjonen Sami samt markert dagen med et miniseminar for elever og lærere ved Sámi joatkkaskuvla / Samisk videregående skole i Karasjok.</p>
    <p>Tema for seminaret var fakta om hiv og aids, å leve med aids i det samiske samfunnet og samfunnet for øvrig, og smitteforebygging av hiv og andre seksuelt overførbare sykdommer. I forbindelse med verdens HIV/aids dag hadde Sametinget også kronikk om temaet i en rekke aviser/ dagspresse.</p>
    <p>Møte med Finnmarksykehuset HF vedrørende videreutvikling av Samiske helsepark</p>
    <p>Sametingsrådet har hatt et møte med direktøren i Finnmarkssykehuset vedrørende oppbygging av Samisk helsepark. Sametinget ønsket å få klarlagt byggeprosess og innhold i Samisk Helsepark. Direktøren fremla hvilke planer om foreligger fra Finnmarkssykehusets side, og fremholdt at parken skal bygges med oppføring av ny bygningsmasse tilknyttet  Finnmarksklinikken. Samtidig ble det gitt signaler på at somatikk og psykiatri kan samlokaliseres, men at det ikke er et ønske om samorganisering. I dette ligger at somatiske tjenester fortsatt skal organiseres under Klinikk Hammerfest. Direktøren informerer også om at organisering innenfor rus ikke er avklart. I etterkant av møtet har styret i Finnmarksykehuset HF vedtatt å iverksette arbeid med planlegging og bygging av Samisk helsepark, med byggestart 2017. Vedtaket sier ikke noe om samordning og koordinering av somatisk spesialisthelsetjeneste og psykisk helsevern og rus.</p>
    <p>Sametingsrådet konstaterer at Finnmarkssykehusets planer ikke synes å samsvare med Sametingets ønske om utvikling av Samisk helsepark. Sametingsrådet er bekymret for utviklingen av Samisk helsepark og Sanks. Sametinget vil arbeide for et større sentralt engasjement om det nasjonale ansvaret for likeverdige tjenestetilbud til samiske pasienter. Dette innebærer også en organisering på et nivå som sikrer videreutvikling av spesialisthelsetjenester til samiske pasienter.</p>
    <p>Oppdragsdokumenter regionale helseforetak</p>
    <p>Sametingsrådet har konsultert regjeringen på oppdragsdokumenter til regionale helseforetak for 2016. Fra Sametingets side valgte vi å ha et fokus på oppfølging av nasjonal helse og sykehusplan. I Nasjonal helse og sykehusplan ble det blant annet oppnådd enighet om en strategisk videreutvikling av spesialisthelsetjenesten til samiske pasienter. I oppdragsdokumentene for 2016 ble derfor gitt følgende oppdrag til Helse nord RHF:</p>
    <p>«Helse Nord RHF skal ivareta strategisk videreutvikling av spesialisthelsetjenesten til den samiske befolkningen.</p>
    <p>Sametinget viste videre til publisert tallmateriale fra Saminor 2 om vold i nære relasjoner i den samiske befolkningen, og uttrykte bekymret over denne rapporteringen. På bakgrunn av dette anser Sametingsrådet at det er viktig å sikre et språklig og kulturelt tilrettelagt hjelpetilbud for utsatte. I konsultasjoner oppnådde vi derfor enighet om følgende:</p>
    <p>Helse Nord RHF må sikre at tilbudet til samiske voksne og barn utsatt for seksuelle overgrep er tilrettelagt samisk språk og kultur</p>
    <p>Sametinget har i etterkant av konsultasjoner hatt et av to årlige møter med styreleder og direktør i Helse Nord RHF. Temaet for møtet var oppfølging av oppdragsdokumenter. Fra Helse Nords side fremkom det at det var behov for planlegging, da oppfyllelse av årets oppdrag vedrørende tilbudet til samiske pasienter innebærer et nærmere samarbeid og involvering av andre regionale foretak</p>
    <p>Møte med regjeringens sykehusstrukturutvalg – Kvinnslandutvalget</p>
    <p>Helseministeren nedsatte et utvalg (Kvinnslandutvalget) som har som oppgave å utrede alternative modeller for organisering av eierskapet til sykehusene. Sametingsrådet ba om samiske representasjon i utvalget da organisering av spesialisthelsetjenesten til det samiske folk forutsetter medlemmer med grunnleggende kjennskap til samiske folks behov og utfordringer innenfor helse. Helseministeren ønsket ikke å utnevne flere medlemmer i utvalget. Sametinget har i etterkant hatt et møte med utvalget der utfordringer innen samisk helse ble presentert, med et spesielt fokus på nasjonalt ansvar og organisering. Sametinget inviterte Sanks med på møtet for å informere om dagens tjenestetilbud ved Sanks, planer for fremtidig samisk helsepark, og utfordringer Sanks står ovenfor.</p>
    <p>Styrerepresentant til underliggende foretak</p>
    <p>Etter invitasjon fra Helse Nord har Sametingsrådet foreslått kandidater til styrer i underliggende helseforetak i Helse Nord RHF for perioden 2016 – 2018. Sametingets forslag gjelder kandidater til styrene for Finnmarkssykehuset HF, UNN HF, Nordlandssykehuset HF og Helgelandssykehuset HF. Styrene i underliggende foretak utnevnes i slutten av februar.</p>
    <p>7.2 En likeverdig barneverntjeneste.</p>
    <p>Regjeringens melding om fosterhjem</p>
    <p>Sametinget har i 2015 bedt om konsultasjoner på utarbeidelse av Regjeringens melding om fosterhjem. Sametinget har ikke fått endelig svar på denne anmodningen, men har sendt innspill til utarbeidelse av fosterhjemsmeldingen.</p>
    <p>Møte med barnevernslovutvalget</p>
    <p>Regjeringen satt i 2014 ned et lovutvalg som skal se på hvordan barnevernloven kan forenkles. Målet med gjennomgangen av barnevernloven er å bedre rettsikkerheten for barna og skape et mer forståelig lovverk. Sametingsrådet ba om samisk representasjon i utvalget, men ble ikke hørt. Sametingsrådet har hatt møte med lovutvalget.</p>
    <p>I dette møtet fremhevet Sametingsrådet samiske barns rett til ivaretakelse av rettigheter til samisk språk og kultur i møte med barnevernet.</p>
    <p>7.3 En likeverdig nødmeldetjeneste.</p>
    <p>Fremtidig organisering av nødmeldingssentraler 110 -112</p>
    <p>Nødmeldingssaken er en sak som det har blitt arbeidet med lenge i Sametinget og ble første gang løftet til sentrale myndigheter i 2005. Arbeidet stoppet opp i 2010 i påvente av utbygging av nødnettet. Nødnettet ble ferdig utrullet i 2015, og arbeidet med fremtidig organisering av nødsentralene er igangsatt. I den forbindelse har sametinget mottatt brev fra Direktoratet for samfunnssikkerhet og beredskap (DSB) hvor det fremgår at Stortinget har et mål om samlokalisering av 110 - sentraler og 112-sentraler, slik at de dekker samme geografiske område. 112- sentralene (politi) er knyttet til de enkelte politidistriktene, mens 110 sentralene kan omfatte mer enn et politidistrikt. Sametingsrådet har også deltatt på innspillsmøte vedrørende nødsentraler i Finnmark, der DSB ønsket innspill på to alternativer:</p>
    <p>1.   Etablering av 110 – sentralen samlokalisert med politiets operasjonssentral i Kirkenes</p>
    <p>2.   Sammenslåing av 110 regionene for Finnmark og Troms med samlokalisert 110/112 sentraler ved Troms politidistrikt.</p>
    <p>Sametingsrådets er i konsultasjoner med sentrale myndigheter, og har som hovedmål at nødmeldesentralen, uavhengig av lokalisering, skal ha samisk språkkompetanse tilgjengelig på hele døgnet.</p>
    <p>Sametingsrådet et også involvert i arbeidet med 113- sentralene, og har i arbeidet med akuttutvalgets innspill vist manglende samisktalende kompetanse i sentralene. Det utføres nå en utredning om fremtidig 113- sentraler, og språkkompetanse er et av temaene. Sametinget vil konsultere sentrale myndigheter vedrørende samisk språkkompetanse i 113-sentralene.</p>
    <p>7.4 Vold i nære relasjoner i samiske samfunn.</p>
    <p>FNs internasjonale dag mot vold mot kvinner</p>
    <p>Sametingsrådet markerte FNs internasjonale dag mot vold mot kvinner 25.11.15 ved å sette søkelys på vold mot kvinner i det samiske samfunn. Nylig publisert forskning på området ble omtalt. Budskapet ble delt gjennom sosiale medier.</p>
    <p>Rådsmedlem Henrik Olsen deltok på arrangement i regi av Sami Nisson forum 25. november.»</p>
    <p>8 Arealer og miljø</p>
    <p>Hovedmål</p>
    <list>
      <p type="listitem">En bærekraftig forvaltning av natur- og ressursgrunnlaget for samisk kultur, næringsutøvelse og samfunnsliv.</p>
    </list>
    <p>Årlige møter mellom Sametinget og Klima- og miljødepartementet</p>
    <p>På møte den 08.12.15 mellom Sametingsrådet og statssekretær Lars Andreas Lunde i Klima- og miljødepartementet ble det enighet om å avholde faste, årlige politiske møter mellom KLD og Sametinget. Fra Sametingsrådet deltok sametingsrådene Silje Karine Muotka og Thomas Åhrén. De årlige møtene avholdes i desember, og møtedato fastsettes tidlig på høsten slik at begge parter kan melde inn saker i god tid før møtene.</p>
    <p>Sakene som ble drøftet på møtet i desember var Bygningsregistreringsprosjektet, en del problemstillinger knyttet til verneområder, naturinformasjonssenter for villaks, ny erstatningsordning for rein tatt av rovdyr, Várjjat siida og vårjakt på ender i Kautokeino kommune.</p>
    <p>Av konklusjonene fra møtet kan nevnes at resultatet av Bygningsregistreringsprosjektet vil være et godt grunnlag for å kunne spille inn behov i fremtidige budsjetter. Det var ikke enighet mellom Sametinget og departementet om etablering av naturinformasjonssenter for villaks. Departement informerte om at det ennå ikke foreligger et forslag til ny erstatningsordning for rovvilt, men at Sametinget vil bli involvert gjennom høring og konsultasjoner i saken. Når det gjelder Várjjat siida har Icomos bekreftet at det vil bli gjennomført befaring i 2016. Departementet vil ikke gå videre med nasjonalparkforslag i samiske områder der det ikke er lokalpolitisk enighet i de berørte kommunene om etablering av foreslåtte verneområder. Departementet har ikke funnet midler til prosjektet med undersøkelser av bestandsstørrelser til de ulike andeartene og dette medfører at kvotestørrelsen for vårjakta på ender i Kautokeino ikke vil bli endret for jaktsesongen 2016.</p>
    <p>8.1 Forvaltning av arealer</p>
    <p>Høring om endring av dekning av sakskostnader overfor Utmarksdomstolen</p>
    <p>Justis- og beredskapsdepartementet ønsker å endre finnmarksloven § 43 om utgifter for partene overfor Utmarksdomstolen, samt oppheve forskriften § 9 andre ledd om at sakskostnadene dekkes over Utmarksdomstolens budsjett.</p>
    <p>Bakgrunnen for Justis- og beredskapsdepartementet sitt forslag er Utmarksdomstolens  avgjørelse i november 2014 om at staten dekker partenes utgifter i alle saker om krav om rettigheter som Finnmarkseiendommen har motsatt seg, uavhengig av Finnmarkskommisjonens konklusjoner. Departementet mener denne situasjonen kan virke til at dårlig funderte saker kan fremmes uten risiko med fare for bestemmelsen virke prosessdrivende, konfliktskapende og konfliktforlengende.</p>
    <p>Sametingsrådet har hatt administrative konsultasjoner med Justis- og beredskapsdepartementet om høringsutkastet uten at det ble oppnådd en endelig enighet om et høringsforslag. Sametingsrådet har vært opptatt av at terskelen for å få dekket sakskostnaden er tilstrekkelig lav til at de med rettighetskrav har mulighet til en reell rettsavklaring. Justis- og beredskapsdepartementet sendte 08.12.2015 på høring sitt lovendringsvedtak der Sametingets avvikende synspunkt på departementets forslag og framkommer.</p>
    <p>Sametingsrådet avga høringsuttalelse til forslaget i brev av 01.02.2016. Det ble her vektlagt at hensynet til å få en reell rettslig prøving av rettskrav må veie tyngre enn behovet for et regelverk som kan sies å ikke virke prosessdrivende og konfliktforlengende. Eventuelle endringer i finnmarksloven § 43 må derfor ikke virke slik at det hever terskelen for å få dekket sakskostnadene. Sametingsrådet har ved utarbeidelsen av sin høringsuttalelse også lagt vekt på uttalelser fra tunge fagmiljø ved UiT, Norges arktiske universitet og Advokatforeningens lovutvalg for reindrift og samerett.</p>
    <p>Dersom Justis- og beredskapsdepartementet vurderer å gå videre med endringer av finnmarksloven § 43 vil dette skje gjennom konsultasjoner med Sametinget. Uavhengig av eventuelle endringer av lovbestemmelsene om dekking av sakskostnader mener Sametingsrådet forskriften § 9 andre ledd oppheves slik at kostnadene blir behandlet som regelstyrte utgifter tilsvarende som utgifter til fri rettshjelp. Uten en slik endring av forskriften vil det lett kunne legges økonomiske hindringer i vegen for å få rettslig avklart samiske rettigheter slik staten er pliktig til etter ILO 169 artikkel 14.</p>
    <p>Sametingsmelding om areal og miljø</p>
    <p>Sametingsrådet er i gang med å utarbeide en areal- og miljømelding. I november 2015 ble det arrangert et fagseminar der inviterte forskere og fagmiljøer la frem temaartikler om hvilke utfordringer det samiske samfunnet står ovenfor i areal- og miljøpolitikken de kommende årene.</p>
    <p>De seks artiklene drøfter følgende temaområder:</p>
    <list>
      <p type="listitem">Areal</p>
      <p type="listitem">Forvaltning av landarealer</p>
      <p type="listitem">Forvaltning av sjøarealer</p>
      <p type="listitem">Naturmangfold og verneområdeforvaltning</p>
      <p type="listitem">Utvinning av naturressurser i Sápmi (mineraler og energi)</p>
      <p type="listitem">Bruk og forvaltning av utmark</p>
      <p type="listitem">Tradisjonell kunnskap i forvaltning</p>
    </list>
    <p>Det var ca. 60 deltakere fra kunnskapsmiljøer og statlige og regionale myndigheter, samiske næringsorganisasjoner og Sametingets kunnskap- og næringskomite som deltok på seminaret. Artikkelsamlingen publiseres i trykk- og elektronisk format og gjøres tilgjengelig gjennom blant annet Sametingets nettsider.</p>
    <p>Sametingets ressursgruppe for utmarksbruk var også invitert til seminaret. Ressursgruppa har  hatt tre møter og er i ferd med å ferdigstille en rapport med anbefalinger. Rapporten skal etter avtale overleveres Sametinget innen utgangen av februar og vil være en del av kunnskapsgrunnlaget til areal- og miljømeldingen.</p>
    <p>Rieppi vindkraftverk</p>
    <p>Sametinget fremmet i 2014 innsigelse på Troms Kraft sin søknad om konsesjon og etablering av Rieppi vindkraftverk i Storfjord Kommune. Begrunnelsen ligger i at området hvor vindmølleparken er tiltenkt er ett viktig kjerneområder for Helligskogen reinbeitedistrikt sin helårsdrift. Og at distriktet er utsatt for eksisterende og planlagte inngrep som er, og vil kunne bli for belastende til å opprettholde deres mulighet for sin drift på en regningssvarende måte.</p>
    <p>I november 2015 ble det besluttet at Troms Kraft ikke fikk konsesjon til Rieppi vindkraftverk. Sametingets innsigelse er vektlagt for avgjørelsen. Beslutningen om å gi avslag i Rieppi saken ble fattet av NVE, uten at det var fullført konsultasjoner mellom Sametinget og NVE, jf. konsultasjonsprotokoll 20.11.15. Dette er en erfaring Sametinget også har med NVE i lignende saker, og som har blitt påpekt av Sametinget i tidligere saker.</p>
    <p>Sametinget har sendt brev til NVE hvor vi ber om at et møte med direktøren i NVE kan avholdes for å avklare praktiseringen av vår avtale med NVE om konsultasjonsprosedyrene.</p>
    <p>8.3 Naturmangfold</p>
    <p>Arbeidsmøte under konvensjonen for biologisk mangfold (CBD)</p>
    <p>Sametinget har deltatt i Norges delegasjon ved arbeidsmøte under delegasjonen for biologisk mangfold. Forslagene fra møtet går videre til neste partsmøte (COP) i Mexico hvor statene tar stilling til dem.</p>
    <p>En av de tingene som ble diskutert under møtet var om <span type="quote">"FCIP (Free prior and informed concent)"</span> eller bare (prior informed concent) istedenfor <span type="quote">"approval and involment"</span> skulle brukes som eneste begrep i forhold til samtykke til bruk av tradisjonskunnskap i det videre arbeidet, og den videre bruken av konvensjonen. Det er gode muligheter for at neste partsmøte vil gå inn for FCIP i forhold samtykke til bruk av urfolks og lokalsamfunns tradisjonskunnskap.</p>
    <p>8.4 Klima</p>
    <p>FNs klimatoppmøte i Paris</p>
    <p>President Aili Keskitalo og styremedlem i samisk parlamentarisk råd (SPR) Vibeke Larsen, deltok på høynivådelen på FNs klimatoppmøte i Paris, COP 21, som foregikk i perioden 30.11 – 12.12.15.</p>
    <p>Det ble oppnådd enighet om en ny klimaavtale. Paris-avtalen er en rettslig bindende klimaavtale for 195 stater som har ratifisert FNs klimakonvensjon. Den vil tre i kraft nå minst 55 parter, som representerer minst 55 % av de globale utslippene, har ratifisert avtalen, tidligst fra 2020. Menneskerettigheter og urfolks rettigheter er reflektert i fortalen til avtalen. Dette utgjør viktige hensyn som alle avtalens bestemmelser skal tolkes ut fra. Urfolks tradisjonelle kunnskaper er omtalt under klimatilpasning i selve avtalen.</p>
    <p>President Aili Keskitalo holdt Norges innlegg på høgnivådelen der det ble vist til at samiske  levemåter er truet av klimaendringer fordi Arktisk varmes over dobbelt så raskt opp som resten av verden. Mange aspekter av urfolks kultur er avhengig av snø og is. Dersom det forsvinner blir det vanskelig å opprettholde våre særegne kulturer. Samtidig ser vi at økonomisk utvikling og ressursutvinning skjer i et raskt økende tempo over hele Arktis. Det ble problematisert at urfolk som lever i en tradisjonsnæring er avhengig av de samme landområdene som andre vil bruke til industrielle formål. Det ble vektlagt at urfolks rettigheter må respekteres når klimapolitikk og klimatiltak utformes, og at urfolks tradisjonelle kunnskaper er en viktig del av den helhetlige klimaløsningen. Samt at det må sikres klimafinansiering for urfolk fra alle regioner.</p>
    <p>President Aili Keskitalo hold også innlegg på et side-arrangement, Arctic Lessons, på COP 21 i regi av universitetene i Norden. Der la forskere frem resultater om at statene ikke bør gi tillatelser til å bygge ut alle industrielle muligheter i nordområdene fordi det ikke vil være bærekraftig Det vil føre til økte klimaendringer, og det vil true samisk kultur, inuittisk og andre urfolks kulturer i det.</p>
    <p>Arctic Frontiers 2016</p>
    <p>Sametingsrådet anført av presidenten deltok på Arctic Frontiers i Tromsø den 25-26.01.16. Årets tema var industri og miljø. Presidenten etterlyste i sitt åpningsinnlegg et nytt lederskap fra politikere og næringsliv som tar inn over seg de utfordringer vi står overfor når det gjelder miljø og klima. Til nå har ledende politikere kun snakket om muligheter til ny industriutvikling i nord, og at urfolk må omstille seg til den nye tiden. Svaret fra urfolkene er at vi har omstilt oss, og at nå er det på tide at politikerne, industrilederne og finansnæringen omstiller seg. Hvis alle ressursene i Arktis skal utnyttes, så er det ikke bærekraftig, hverken for miljøet eller folkene som bor i nord.</p>
    <p>På Arctic Frontiers 2016 var det et eget program for 20 års jubileet til Arktis Råd. Det ble også markert at urfolks sekretariatet til Arktisk Råd, IPS, nå var samlokalisert med det permanente sekretariatet i Tromsø. Presidenten holdt en hilsningstale under den markeringen.</p>
    <p>Presidenten deltok også i et panel som diskuterte Paris-avtalen fra COP 21.</p>
    <p>9 Kulturminnevern</p>
    <p>Hovedmål</p>
    <list>
      <p type="listitem">Dokumentere, formidle og forvalte kunnskapen om fortida og for framtida, som samiske kulturminner og kulturmiljøer representerer.</p>
    </list>
    <p>9.1 Forvaltning av kulturminner</p>
    <p>100-årsregelen og fast fredningsgrense</p>
    <p>I januar 2016 ble det opprettet en gruppe bestående av ansatte fra kulturvernseksjonen og Seksjon for bygningsvern, skjøtsel og kulturlandskap. Ifølge kulturminneloven er alle samiske kulturminner eldre enn 100 år automatisk fredet. Gruppen skal drøfte ulike alternativer vedrørende endring av regelverket, blant annet muligheten av en fast fredningsgrense med et gitt årstall. Saken skal fremmes for Sametingets plenum.</p>
    <p>Forvaltningsplan for samiske bygninger</p>
    <p>Et eventuelt valg av fast årstall som fredningsgrense vil få store konsekvenser for forvaltningen av automatisk fredete bygninger. Det arbeides derfor parallelt med drøfting av fredningsgrense og forvaltningsplan for eldre samiske bygg. En arbeidsgruppe med tema framtidig forvaltning av samiske bygg har derfor videreført sitt arbeid. Gruppen består av representanter fra Sametingsadministrasjonen, Riksantikvaren, og fra Klima- og miljødepartementets administrasjon. Det avholdes jevnlige arbeidsmøter, hvorav et 14.-15.12.15 i Oslo. En sentral problemstilling som ble diskutert var ulike begrunnelser som kan legges til grunn for verdivurderinger av samiske bygg. Videre hvordan vi skal handtere bygninger som er automatisk fredet, men har gjennomgått store moderniseringer og oppgraderinger til nåtidig standard og som er i bruk som ordinær bolig.</p>
    <p>Prosjektet <span type="quote">«Identifisering og registrering av samiske bygninger»</span> er et stort registreringsprosjekt utført av Sametinget fra 2011 og som skal avsluttes i 2017. Den ovenfor nevnte gruppen har i denne forbindelse påbegynt planlegging av prosjektets sluttmarkering.</p>
    <p>Sektoravgiften - registrering av samiske kulturminner ved Selbusjøen og Stor-Drakstsjøen, Sør-Trøndelag</p>
    <p>Sametinget deltar i samarbeid med NTNU Vitenskapsmuseet og Sør-Trøndelag fylkeskommune i forbindelse med søknad om sektoravgiftsmidler til registrering av kulturminner ved Selbusjøen og Stor-Drakstsjøen. Fokuset for registreringen vil være på ferdsel og kommunikasjon til alle tider.</p>
    <p>Prosjektet følger rammene for arkeologiske undersøkelser knyttet til sektoravgiften for vassdrag i Norge. Bakgrunnen for dette er at norske vassdrag som ble regulert før 1960, ble utbygd uten at det var krav om lovpålagte kulturminneundersøkelser. Fra og med 1960 var imidlertid kravet til arkeologiske undersøkelser som del av planprosessen på plass. Når konsesjoner gitt før 1960 nå fornyes eller det skjer en revisjon av vilkårene, som i dette tilfellet med Selbusjøen og Stor-Drakstsjøen, skal kulturminnemyndighetene vurdere behovet for arkeologiske undersøkelser. I dette tilfellet ba kulturminnemyndighetene om at det ble satt vilkår om kulturminneundersøkelser i forbindelse med revisjon av konsesjonsvilkårene. Olje –og energidepartementet fastsatte derfor dette som et vilkår i de nye konsesjonsvilkårene for vassdragene. Sektoravgiften til kulturminneundersøkelser innbetales av de ulike konsesjonærene etter at fornyet konsesjon eller reviderte konsesjonsvilkår er gitt. Riksantikvaren forvalter midlene, og fordeler disse til de ulike vassdragene.</p>
    <p>Sametinget har vært inkludert og aktive i hele prosessen fra første dag, noe som er veldig bra. Det har vært stort fokus på at alle skal kunne bidra i og få noe ut av prosjektet. Arbeidet ble påbegynt høsten 2015 og har resultert i en større prosjektplan/søknad, hvor det er skissert opp bakgrunn, mål, og gjennomføring. Søknaden/prosjektplanen sendes Riskantikvaren, som først avgjør om søknaden blir innvilget og i så tilfelle også omfanget av undersøkelsene. Søknaden for Selbusjøen og Stor-Drakstsjøen er på 1,9 mill. kr, og dette innefatter også registrering av samiske kulturminner.</p>
    <p>Dispensasjonssak i Gohppi/Koppangen i Lyngen kommune</p>
    <p>Denne dispensasjonssaken er et ledd i den offentlige ettersynen av områdereguleringsplanen for Gohppi/Koppangen i Lyngen kommune.</p>
    <p>Planen ble påbegynt etter storflommen i Koppangselva i 2013. Elva er en breelv som kommer ned i Koppangen via en foss fra Lyngsalpene. Planen legger til rette for flomforebygging av  Koppangselva og dertil nødvendige anlegg som atkomstveg og masseuttak. Planen regulerer dessuten eksisterende arealbruk i Koppangen, knyttet til reindrift, fritids- og turistvirksomhet (Koppangen brygger) samt boligbebyggelse. I bukta ved elvemunningen av Koppangselva har reindrifta prammingsplass og et permanent reingjerde. Gjerdet består av en lang korridor langs elva som fører flokken fra dalen og ned til prammingsplassen.</p>
    <p>Ved prammingsplassen og inne i reingjerdet er det registrert en samisk boplass med en gammetuft, en árran og en rydningsrøys. Boplassen med kulturminnene er definert som automatisk fredet etter kulturminnelovens bestemmelser. Arealdisponeringene i planen og prammingsplassen med reingjerdet er i konflikt med denne boplassen. Gjerdet kan ikke flyttes uten videre, topografien setter noen klare begrensninger for dette. Så det er ikke tilstrekkelig areal i det aktuelle området til at kulturminnene kan skjermes i planen eller på en måte som gjør at at gjerdebruken ikke vil være i konflikt med kulturminnene. Kulturminnene er dessuten truet av ødeleggelse pga. fremtidig flom i Koppangselva.</p>
    <p>På bakgrunn av dette har Sametinget tilrådet overfor Riksantikvaren at det blir gitt dispensasjon fra kulturminnelovens bestemmelser, og at kulturminnene kan fjernes under vilkår om at det først foretas en arkeologisk undersøkelse av kulturminnene. Vi har også bedt om at det blir tatt naturvitenskapelige prøver for analyse av jordbruk, beite og vegetasjon. Slike undersøkelser vil ha vitenskapelig verdi for studier av den samiske bosettingshistorien i Gohppi/Koppangen spesielt og Lyngen generelt.</p>
    <p>Riksantikvarens prioriteringsbrev 2016</p>
    <p>Sametinget har mottatt Riksantikvarens prioriteringsbrevet for 2016. Prioriteringsbrevet viser Riksantikvarens prioriteringer på bakgrunn av de politiske styringsdokumentene som gjelder for kulturminnevernet i Norge. Brevet viser også de ønsker og mål som Riksantikvaren har for samarbeidet med den regionale kulturminneforvaltningen i 2016.</p>
    <p>I brevet vises det bl.a. til at årets statsbudsjett medfører en styrking av fartøyvernet, og at tilskuddsposten til verdiskaping er redusert. Det vises også til arbeidet med framtidig ansvars- og oppgavefordeling der regjeringen arbeider med en stortingsmelding om regional forvaltning (regionreformen) som er forventet framlagt i 2016. Det ventes at dette vil få en del følger også for ansvars- og oppgavefordelingen innenfor kulturminneforvaltningen. Riksantikvaren er også opptatt av å gjennomføre dialogmøter med den regionale kulturminneforvaltningen, og riksantikvar Jørn Holme deltar gjerne med innlegg i fylkestinget/Sametinget om ønskelig. Riksantikvaren viser i tillegg til viktigheten av arbeid med kulturlandskap og kulturhistoriske landskap, og ønsker at Sametinget er delaktig i dette arbeidet.</p>
    <p>Sametinget tar prioriteringsbrevet fra Riksantikvaren for 2016 til etterretning.</p>
    <p>9.2 Synliggjøring</p>
    <p>Tilskudd innen kulturminnevern</p>
    <p>Tilskuddssøknad på kulturminnevern for 2016 er utlyst og annonsert. Inkludert her er både Sametingets vanlige tilskuddsmidler og ekstrabevilgningen på 2 millioner fra Riksantikvaren som medfølger prosjektet <span type="quote">«Identifisering og registrering av samiske bygninger»</span>.</p>
    <p>10 Næring</p>
    <p>Hovedmål</p>
    <list>
      <p type="listitem">Et sterkt og allsidig næringsliv som bygger på og tar hensyn til samisk kultur, natur og miljø, og danner grunnlaget for livskraftige lokalsamfunn der mennesker ønsker å bo.</p>
    </list>
    <p>10.1 Rammebetingelser i primærnæringene.</p>
    <p>Landbruk:   Jordbruksforhandlinger</p>
    <p>Sametingsrådet har hatt møter med Troms og Finnmark bondelag henholdsvis den 25.11.15 og 11.01.16. Tema for møtene var jordbruksforhandlingene for 2016. På møtene poengterte Sametingsrådet at det det var viktig å sikre en forutsigbar jordbrukspolitikk.</p>
    <p>Reindrift:</p>
    <p>Forskrift om rovvilterstatning</p>
    <p>Sametinget hadde den 29.01.2016 et møte med Miljødirektoratet vedrørende utarbeidelse av en ny forskrift om erstatning for tamrein tapt til fredet rovvilt. Miljødirektoratet, som har fått som oppdrag å utarbeide denne forskriften, presenterte hva de har gjort så langt og om prosessen og tidsplanen videre. Sametinget vil bli konsultert i det videre arbeidet med utforming av denne forskriften. Datoen for iverksettingen av forskriftene var opprinnelig satt til 01.04.16, men er utsatt siden saken skal ut på høring.</p>
    <p>Møte med LMD</p>
    <p>Sametingspresidenten hadde møte med Landbruks- og matminister Sylvi Listhaug den 10.12.15. Tema for møtet var blant annet Sametingets innspill til reindriftsforhandlingene.</p>
    <p>Ending av reindriftsloven   Det har vært konsultasjoner mellom NRL, Sametinget og Landbruks- og matdepartementet om endringer av reindriftslovens §60, der det ikke ble oppnådd enighet. Departementet har nå sendt på høring en lovendring som gir myndighetene hjemmel til å fastsette reintall på siidaandelsnivå for 5 år. Det fremmes en egen sak for plenum om reintall. Sametingsrådet har hatt et folkemøte i Kautokeino 21.10.16 om reintallsproblematikken. Det var godt oppmøte blant reineierne, og det kom mange gode innspill til Sametingets videre arbeid med saken.</p>
    <p>Regionale dialogfora   Sametinget har deltatt på møte i det regionale dialogfora for samisk og reindriftsfaglig medvirkning for Nordland 19.01.16. Blant sakene som ble drøftet her var arealbrukskart, reindriftsavtalen og togpåkjørsler på Nordlandsbanen.   Fiskeri:</p>
    <p>Sametingsrådet deltok på årsmøtet til Norges Fiskarlag i Trondheim 17.-18.11.2015.</p>
    <p>Det ble avholdt halvårig politisk møte med daværende fiskeriminister Elisabeth Aspaker den 10.12.2015. I dette møtet ble konsultasjonene om reguleringen av fiske etter torsk nord for 62grader nord åpnet, og denne konsultasjonen er enda ikke avsluttet blant annet grunnet skifte av statsråd.</p>
    <p>Videre ble regulering av fiske etter norsk vårgytende sild i 2016 tatt opp der sametingsrådet ønsket en videreføring av dagens avsetning. Det ble besluttet å nedsette en arbeidsgruppe på administrativt nivå for nærmere vurdering av hvordan gruppen skal reguleres i fremtiden der Sametinget er opptatt av å ivareta den opprinnelige intensjonen bak avsetningen. For 2016 er reguleringen fastsatt som for 2015, som en avsetning.   Videre ble det tatt opp at Bivdi burde vært representert i en departementsnedsatt arbeidsgruppe som skal vurdere kystnær redskapsbruk nord for 62 grader N. Fiskeriministeren viste til at det er tenkt at det skal konsulteres med Sametinget etter at arbeidsgruppen er ferdig.   De finansielle rammene for Fjordfiskenemnda ble tatt opp fra Sametingets side. Ministeren viste til kompetansen i Fiskeridirektoratet og i Havforskingsinstituttet for nemndas behov for kunnskapsinnhentning.   Til slutt tok sametingsrådet opp forbudet med fiske innenfor fjordlinjene for fartøy over 15 meter samt dispensasjonene fra dette forbudet og at dette er noe Sametinget ikke kan akseptere. Fiskeriministeren viste til bestandenes vandringsmønster som endrer seg, og hensynet til en rasjonell gjennomføring av fisket som begrunnelse for dispensasjonene.   Statsråden informerte om at det var sendt ett brev til fylkeskommunene med påminning om at</p>
    <p>Samiske fiskeriinteresser skal vurderes og synliggjøres i behandling av havbrukssaker.</p>
    <p>Sametingsrådet møtte Eidesenutvalget den 22.01. I denne sammenhengen gav Sametinget innspill til utvalget i tråd med Sametingets tidligere vedtak om kvotesystemet i Norge. Kvotebytte med tredjeland og EU tas opp til revisjon.</p>
    <list>
      <p type="listitem">Trålstigen tas opp til revisjon</p>
      <p type="listitem">Tradisjonelt kystfiske- og fjordfiske får økte kvoter (alle arter)</p>
      <p type="listitem">Følgende elementer skal vektlegges og tilgodesees med økte kvoter ved tildeling:</p>
      <p type="listitem">Bosetting lokalt</p>
      <p type="listitem">Lokal bearbeiding av fisken</p>
      <p type="listitem">Fiskemetoder og produksjon som gir god kvalitet</p>
      <p type="listitem">Lokalbefolkningens fiskerettigheter styrkes ved økning av kvantum til åpen gruppe</p>
    </list>
    <p>Samenes rettigheter styrkes ved å avsette egne kystfiskekvoter for alle fiskearter. Sametinget ønsker videre at samiske interesser blir omhandlet og synliggjort i utredningen som Eidesen utvalget skal gjøre i sin utredning om ressursrente på all fisk som sendes ubearbeid og/eller fryst ut av det enkelte fylke, slik at fiske i sjøsamiske områder på sikt kan styrke det materielle grunnlaget for sjøsamisk bosetting, næring og samfunnsutvikling.   Sametingsrådet gjennomførte politiske konsultasjoner om reguleringer av sjølaksefiske fra 2016 den 15.01.16. På møtet deltok også fellesrepresentant for sjølaksefiskerne Astrid Daniloff og faglig ekspertise ved Line Kalak fra Sami Allaskuvlla. Utgangspunktet for konsultasjonene var miljødirektoratets innstilling til reguleringene av laksefisket i elv og sjø med basis i de  bestandsvise beskatningsrådene fra Vitenskapelig råd for lakseforvaltning (VRL). Sametingsrådet presiserte at Sametinget ikke er enig i departementets posisjon og viste til en fellesuttalelse mellom Sametinget, sjølaksefiskerorganisasjoner, Fiskarlaget, Kystfiskarlaget og Bivdi. Sametinget mener at sjølaksefiskerne har tatt en urimelig grad av fangstreduksjonen som har vært, særlig sammenlignet med elvefisket og oppdrettsnæringen som utgjør en stor trussel for villaksen. Videre ble det tatt opp at kunnskapsgrunnlaget fra VRL må suppleres med tradisjonell kunnskap, og at reguleringsforslaget fra direktoratet ikke synliggjør hvordan hensyn til tradisjonell kunnskap er ivaretatt. Sametinget og sjølaksefiskerne har i åtte år deltatt i statlig styrte reguleringsprosesser uten at man kan si at partene har nærmet seg hverandre.</p>
    <p>Nå er situasjonen slik at rekrutteringen til det kulturbaserte fisket er svært svak, noe som utgjør en trussel for sjøsamisk kulturutøvelse og inntektsgrunnlag. Derfor mente Sametinget at KLD ikke har vurdert og vektlagt sjøsamisk laksefiske og kulturutøvelse i tilstrekkelig grad, og gjennom dette bryter med både folkeretten jfr SP art 27 og ILO 169 art 15 nr. 1 jfr art 6, art.7, art.13 og art.23 samt biomangfoldloven art 8 j, samt nasjonal rett §108 b, finnmarksloven og naturmangfoldloven §§ 1,7,8 og 16. Videre fremholdt sametingsrådet at den tradisjonelle kunnskapen er fraværende, noe som også er ett klart brudd på naturmangfoldloven §8 annet ledd jfr. §7. Heller ikke §8, første ledd jfr. §7. Heller ikke §8 første ledd kan sies å være oppfylt siden ingen annen form for beskatning er vurdert i denne sammenheng; oppdrett, bifangst av laks i pelagisk fiske, predatorer osv, Videre viste Sametinget til lakse- og innlandsfiskeloven §3 hvor Sametinget påpekte at sjølaksefiske var eneste sjøsamiske næring hvor denne bestemmelsen kommer til anvendelse, noe som fører til en enda strengere forpliktelse for staten. Sametinget fremmet primært ett krav om at fisketidene fra 2007 kunne gjeninnføres, og subsidiært ett forslag om en tre-årig stige med gradvis innføring av tidligere fisketider. KLD avviste begge kravene.</p>
    <p>Det ble konkludert med at partene står langt fra hverandre. Sametinget ønsket en forsikring om at dersom villaksebestandenes status bedres, må det åpnes opp for mer sjølaksefiske. KLD understreket at dersom utviklingen er positiv og forvaltningsmålene for bestandene i områdene er nådd, vil reguleringen kunne åpnes opp gradvis.</p>
    <p>10.2 Kulturnæringer.</p>
    <p>Dáhttu</p>
    <p>Sametingets hovedsatsing på kulturnæring er gjennom bedriftsutviklingsprogrammet Dáhttu. Til nå har 36 samiske kulturnæringsaktører deltatt i de tre programmene, som første gang ble arrangert i 2014. Dáhttu har vist seg å være en svært vellykket modell for bedriftsutvikling innenfor denne næringen. Spesielt med tanke på forretningssamarbeidene som har oppstått mellom aktørene i gruppa. Etterspørselen etter flere program er fortsatt stor. Rekruttering av deltakere til et eget program i sørsamisk område er i gang.</p>
    <p>I Sametingets kulturnæringsprosjekt skal det arbeides med å utvikle kulturnæringen generelt i det samiske samfunnet, blant annet gjennom et fokus på kompetanseheving, nettverksbygging og lønnsomhet i samisk kulturnæring. Dette gjennom oppfølging av Sametingsrådets handlingsplan for kulturnæring 2013 -2016.</p>
    <p>Sametinget har holdt innlegg for Troms fylkeskommune om satsingen på samisk kulturnæring. Dette i forbindelse med innspillsseminar for samiske institusjoner den 26.11.15, og på Troms fylkeskommune internseminar om samisk kultur 10.12.2015.</p>
    <p>Duodji</p>
    <p>Sametinget har sammen med Sámiid Duodji og Duojáriid Ealáhussearvi deltatt på prosess- og arbeidsmøte med Consis 17.11.15. Formålet med møtet var å vurdere om duodjiorganisasjonene kan overta forvaltningen av driftstilskuddsordningen.</p>
    <p>Det er for tidlig å konkludere om dette er mulig, men dersom noen endringer av denne ordningen skal kunne gjennomføres etter forutsetningene i Hovedavtalen, så må denne endringen skje før 01.06.16.</p>
    <p>I forbindelse med Sametingets kommende melding om duodji, så har Sametinget arrangert duodjikonferanse 27.- 28.01.16. Deltagere på konferansen var duodjiorganisasjonene, næringsaktører, duodjiinstitusjoner med mer. Dette var første gang Sametinget har arrangert duodjekonferanse. Temaer som ble drøftet var blant annet revitalisering av bruken av duodjimerke, varemerkebygging i duodjinæringen, design innenfor duodjinæringen og misbruk av duodji i kommersielt øyemed.</p>
    <p>10.3 Verdiskapning og nyetableringer.</p>
    <p>Samisk reiseliv</p>
    <p>Sametingets plenumsvedtak 36/15 – Samisk reiseliv – strategi for videreutvikling, har vært fulgt opp gjennom finansiering av prosjektet Samisk Reiseliv 2.0 i regi av Nordnorsk reiseliv AS. Sametingsrådet har bevilget kr 850 000 til prosjektets første år, som er 2016.</p>
    <p>Sametinget har kommet med de første skriftlige innspillene til Regjeringens stortingsmelding om reiseliv som skal legges frem for Stortinget vinteren 2016. Dette følges opp fortløpende.</p>
    <p>Møte med NHO reiseliv</p>
    <p>Sametingsrådet gjennomførte 14.01.16 møte med NHO reiseliv for gjensidig informasjonsutveksling. Rådet informerte blant annet om prosjektet samisk reiseliv pågående arealsaker som kan bli en utfordring for omdømmet til området som reiselivsdestinasjon.</p>
    <p>Næringsseminar</p>
    <p>Sametinget deltok på et felles næringsseminar mellom Karasjok og Kautokeino kommuner 07.-08.12.15 under mottoet <span type="quote">«Hva er suksesskriteriene for å lykkes med din bedrift i Karasjok og Kautokeino»</span>. Kommunene holdt innledning om hvordan kommunene kan bidra til utvikling i det lokale næringslivet. Sametinget gjorde rede for hvordan Sametinget kan bidra til å utvikle arbeidsplasser og variert næringsliv i kommunene.</p>
    <p>Sápmi næringshage, som i samme uke ble godkjent og innlemmet i det nasjonale næringshageprogrammet av SIVA, ble også presentert. Prosessen videre var at de aktuelle kommunene vil ta saken opp til politisk behandling og hovedkontoret vil være der den sittende direktøren har tilhold. Nå er næringshagen etablert og det vil bli opprettet noder/avdelinger i Karasjok og Porsanger samt at Tana kommune vil etablere kontordager i Nesseby kommune. Det er pr. i dag tegnet intensjonsavtaler med rundt 20 målbedrifter og styret er oppnevnt. Aksjekapital på kr. 600 000 er tegnet og SIVA, Finnmark fylkeskommune og de aktuelle kommunene vil bidra med driftsgarantier i programperioden. Sametinget kan bidra med prosjektstøtte.</p>
    <p>Mineral   Den 08.12.15 fikk Nussir ASA utslippstillatelse fra Miljødirektoratet for etablering av sjødeponi. Sametinget påklaget denne tillatelsen 11.01.2016. Sametinget har i perioden gjennomført møter med Kvalsund kommune og Nussir ASA i tråd med intensjonsavtalen med selskapet. Sametingsrådet har levert plenumssak om gruvedrift i Gumpenjunni og Nussir, og utførlig informasjon blir presentert i den saken.</p>
    <p>11 Lokalt og regionalt samarbeid</p>
    <p>Hovedmål</p>
    <list>
      <p type="listitem">Et aktivt og målrettet samarbeid med regionale og lokale myndigheter for å styrke og utvikle samisk kultur, språk og samfunnsliv.</p>
    </list>
    <p>11.1 Regionalt samarbeid</p>
    <p>Regionreformen   Kommune- og moderniseringsminister Jan Tore Sanner inviterte Sametinget, fylkesordførere og rådsledere til møte om regionreformen. Sametingsrådet løftet opp Sametingets rolle som samfunnsutvikler. Samtidig som regionenes rolle som samfunnsutvkler vurderes, må det også vurderes om Sametinget skal påta seg et større ansvar når det gjelder utvikling for samisk språk, kultur og næringer. Sametinget er klar for å påta seg et slikt ansvar, forutsatt at Sametinget får ressurser til det.   Møte med Finnmark fylkeskommune</p>
    <p>Sametingsrådet og Finnmark fylkeskommune har på møte den 29.01.16 vedtatt ny handlingsplan i tilknytning til den regionale samarbeidsavtalen mellom Sametinget og Finnmark fylkeskommune.</p>
    <p>På møte ble forberedelser til ny samarbeidsavtale 2017 og språklige utfordringer knyttet til RUP midlene diskutert.</p>
    <p>Revidering av samarbeidsavtale med Troms Fylkeskommune</p>
    <p>Sametinget og Troms fylkeskommune har satt i gang en prosess med å revidere samarbeidsavtalen mellom partene. I denne forbindelse gjennomførte Troms fylkeskommune, den 26.11.15, en innspillskonferanse der representanter fra samiske institusjoner, språksentre, kommuner og andre relevante aktører fikk anledning til å komme med innspill til denne prosessen. Disse innspillene vil bli en viktig del av grunnlagsmaterialet når revidering av samarbeidsavtalen mellom Sametinget og Troms fylkeskommune skal gjennomføres  .   11.2 Kommunereformen</p>
    <p>Sametingets plenum har behandlet en sak om kommunereformen i desember. I plenumsvedtaket står det blant annet at kommunenes konsultasjonsansvar ovenfor samiske interesser bør fastsettes i lov og at Sametinget forventer at staten styrker kommunenes økonomiske rammer for arbeid med samisk språk, opplæring og andre tjenester på samisk  med samisk kulturkompetanse. Plenumsvedtaket er sendt til kommunal- og moderniseringsdepartementet, kommuner og til andre relevante aktører. Sametingsrådet har også deltatt på møter hvor de presenterte utredningen <span type="quote">“Kommunereformen og samiske interesser”</span> og fremmet og synliggjorde samiske saker.</p>
    <p>11.3 Samarbeidsavtaler   Samarbeid med Alta kommune</p>
    <p>Sametinget har vært i kontakt med Alta kommune for å drøfte videre fremtidig samarbeidsavtale. Sametinget har i juli 2015 sendt en skisse til utkast til Alta kommune som det avventes oppfølgning på. Alta kommunes ordfører har svart at den mottatte skissen til utkast er planlagt å settes på dagsorden første halvår 2016.</p>
    <p>12 Samisk samarbeid og internasjonalt arbeid</p>
    <p>Hovedmål</p>
    <list>
      <p type="listitem">Urfolk bestemmer over egen utvikling og har mulighet til å ivareta egne interesser internasjonalt.</p>
    </list>
    <p>Sirkumpolart samarbeid om utdanning</p>
    <p>I forbindelse med Arctic Indigenous Education Conference 2016, arrangeres et ministermøte 16.03.16 med formål om å signere en samarbeidsavtale på utdanningsområdet, <span type="quote">«Memorandum of Understanding on Circumpolar Indigenous Education»</span> (MoU). Sametinget gjennomførte et forhandlingsmøte hvor utkastet til MuO ble drøftet i Toronto i Canada 27. og 28. januar. På møtet deltok Sametinget og representanter for Grønland og provinser og territorier i Canada.</p>
    <p>Forhandlingene var vellykket, og partene kom til enighet om et endelig utkast. Representantene har nå tatt med seg utkastet til godkjenning av sine respektive myndigheter.</p>
    <p>FNs kvinneforum</p>
    <p>Sametingsrådet er tildelt plass i norsk delegasjon til FNs kvinneforum (CSW) i 2016. Sametinget planlegger å avholde et arrangement med tema om vold mot urfolkskvinner i New York under CSW og Sametingspresidenten planlegger deltakelse.</p>
    <p>Oppfølgingen av sluttdokumentet for verdenskonferansen om urfolks 2014</p>
    <p>Det er holdt et nordiske møte om oppfølgingen av sluttdokumentet for verdenskonferansen om urfolk 2014. Finland var vertskap for møtet. Andre statlige deltakere var fra Danmark, Norge og Sverige. Fra urfolkssiden deltok Inuit Circumpolar Council, Grønlands selvstyre, Samerådet og våre tre sameting. Fra FN deltok kontoret for Høykommissæren for menneskerettigheter. Ett tema for møtet var revideringen av mandatet til FNs ekspertmekanisme for urfolksrettigheter. Og annet tema var FN generalforsamlingas presidents oppfølgingen av tilretteleggingen for prosessen i FNs hovedforsamling vedrørende spørsmålet om sikring av urfolks deltakelse og selvstendige status i FN for urfolksinstitusjoner som ikke er frivillige organisasjoner (NGO), herunder sametingene. En god dialog mellom inuittene, samene og de nordiske stater er viktig å opprettholde fremover. Møtet ga god oppdatering om prosessene videre, og er et viktig ledd i  den videre internasjonale oppfølgingen.</p>
    <p>Forum for urfolk i bistand</p>
    <p>Sametingspresidenten holdt innlegg den 25.01.16 på en workshop som avsluttet Universitetet i Tromsø, Senter for samiske studier sitt engasjement om Forum for urfolk i bistand. Her ble norsk bistandspolitikk diskutert, særlig sett i lys av kuttet i bistandsbudsjettet for 2016 som følger av flyktningkrisen i Norge. Presidenten viste i sitt innlegge at hun har fått flere bekymringsmeldinger fra samiske miljøer om nedgangen i bistand til urfolk i Latin-Amerika, og nedleggelsen av den norske ambassaden i Guatemala. Men bakgrunn i dette ble også Sametingsmeldingen om solidaritet og internasjonalt arbeid drøftet.</p>
    <p>13 Andre tiltak</p>
    <p>Fornorskingspolitikk, herunder lese- og skriveferdigheter blant samer</p>
    <p>Sametinget møtte Kommunal- og moderniseringsdepartementet, Statens sivilrettsforvaltning, og Arbeids- og sosialdepartementet om sakene: NAV, hvor dagens tilbud for samisktalende må styrkes, forslag om at fornorskingspolitikken utredes med en kommisjon, og en gjennomgang av rettferdsvederlagsordningen. Ingen endelige avklaringer ble tatt på møtet, og sakene følges opp fremover. Statens sivilrettsforvaltning besøker Finnmark før sommer 2016 for å informere eldre om rettferdsvederlagsordningen.</p>
    <p>Tråante 2017</p>
    <p>Hovekomiteen for Tråante 2017, som består av sametingspresidenten, fylkesordfører i Sør-Trøndelag fylke og ordfører i Trondheim, har avholdt møte 14.12.15. Plenumsleder Jørn Are Gaski deltok også. Nord Trøndelag fylkeskommune har uttrykt ønske og interesse for et samarbeid om en deltakelse ved Tråante 2017, noe komiteen synes er positivt. Sametinget vil avklare om NTFK vil gå inn som eiere av jubileumsprosjektet.</p>
    <p>Jubileumsmarkeringen vil foregå i hele 2017 på forskjellige steder i Sápmi med tiltak, prosjekter og arrangementer. Mangfoldet i programmet vil avspeile den bredden som finnes i samisk kultur, språk, næring og historie. Hovedmarkeringen av jubileet vil være i jubileumsuken 6.-12. februar 2017 med festgudstjeneste i Nidarosdomen, hvor HM Kongen og den norske/svenske/finske og samiske offentlighet inviteres til å være til stede.</p>
    <p>Prosjektet søkte statlig støtte til eventer/aktiviteter fra staten v//Kulturdepartementet. Regjeringen fant ikke grunnlag til å bevilge midler til aktiviteter i statsbudsjettet 2016, noe vi er svært skuffet over. Følgende av dette kan leses som uttrykk for ønske om politisk stillstand i utviklingen av samepolitikken. Dette reiser derfor store utfordringer i arbeidet med jubileet, men Sametinget har tro på at vi i felleskap kan få til en verdig markering og kan formidle kunnskap om samene, samisk kultur og historie i et 100-års perspektiv i 2017. Videre ble det sendt søknad til Kommunal – og moderniseringsdepartementet om støtte til planlegging. Departementet har til nå ikke besvart søknaden.</p>
    <p>Hovedkomiteen skal møte Stortingets Kommunal- og forvaltningskomiteen 18.02.16 i Trondheim hvor det vil bli gitt orientering om Tråante 2017.</p>
    <p>Sirkulasjonsmynt 2017</p>
    <p>Norges Bank har besluttet å utgi en 20-krone sirkulasjonsmynt med spesialpreg i anledning av at det i 2017 er 100 år siden det første samiske riksmøtet ble avholdt. Sametinget har gitt uttrykk for at budskapet på sirkulasjonsmynten skal ta utgangspunkt i dette samt rette blikket mot fremtiden, hvor sentrale temaer er rettferdighet, mangfold, natur, miljø og ressurshensyn, retten til å bevare språk og kultur, retten til selvbestemmelse og å foreta egne prioriteringer.</p>
    <p>Syv utvalgte samiske kunstnere er invitert til å levere forslag til utforming. Disse er: Folke Fjällström, Aage Gaup, Rose-Marie Huuva, Annelise Josefsen, Per Isak Juuso, Maret Anne Sara og Ingunn Utsi. Deltakerne skal levere godt gjennomarbeidede forslag og står i utgangspunktet fritt til å foreslå motiver som er relatert til begivenheten. Sametingsrådet er fornøyd med prosessen, og vil berømme Norges Bank og Samisk Kunstnerforbund for dette. Sirkulasjonsmynten vil bli lansert 2017.</p>
    <p>Sametingets ungdomspolitiske utvalg (SUPU)</p>
    <p>SUPU ga innspill til komité-behandlingen av sametingsbudsjettet for 2016.</p>
    <p>SUPU deltok på møte i referansegruppe for bysamisk/ungdomssamisk prosjekt (Nuorgáv) i Tromsø 3. november.</p>
    <p>Sametingsrådet oppnevnte i desember nye medlemmer og varamedlemmer til Sametingets ungdomspolitiske utvalg for perioden 2016 – 2017.</p>
    <p>Den nye sammensetningen av SUPU er som følger:</p>
    <p>Ánná Káisá Partapuoli, leder. Vara, Marion Aslaksen Ravna</p>
    <p>Ande Trosten. Vara, Ronja Larsen</p>
    <p>Maja Fjällstrøm. Vara, Ulrika Snowdon.</p>
    <p>Ida Ristiinna Hætta Ophaug. Vara, Henrik Kristian Atle Olsen.</p>
    <p>Jon Christer Mudenia. Vara, Malene Eriksen.</p>
    <p>Ánná Kájsá Partapuoli er utnevnt til leder av SUPU.</p>
    <p>Møte med Riksarkivet</p>
    <p>Sametingsrådet hadde 27.11.15 møte med Riksarkivar Inga Bolstad i Oslo. På møtet deltok også Samisk arkiv. Bakgrunnen for møtet er Riksarkivets omorganisering og ressurssituasjonen for Samisk arkiv. Sametingsrådet har fremmet målsettingen fra plenumssak 010/04 Etablering og oppbygging av et samisk arkiv med nasjonalt ansvar for samiske arkivtjenester, og opplever så langt prosessen med Riksarkivaren som konstruktiv. Sametingsrådet vil følge opp konsultasjonsprosessen videre og håper å kunne legge frem et resultat for Sametingets plenum.</p>
    <p>Behandling av ST.Meld 5 (2015-2016) om Sametingets virksomhet 2014</p>
    <p>Sametinget var til stede og fulgte debatten da Stortinget behandlet Meld. ST. 5 (2015 - 2016) - om Sametingets virksomhet 2014. I debatten ble noen av sakene i Sametingets årsmelding 2014 løftet fram, blant annet konsultasjonsavtalen. Sametinget bemerket i årsmeldinga at regjeringen i sin politiske plattform har gitt klart har gitt uttrykk for at konsultasjonsordningen skal bevares, men kommuniserte bekymring for at Sametinget den senere tid på flere områder har blitt nektet konsultasjoner i saker som helt klart berører samiske interesser. Stortinget  Ellers var det en sak som ikke var en del av årsmeldinga, som gikk som en rød tråd gjennom hele debatten, nemlig Stortingets vedtak om å legge ned Sameskolen i Hattfjelldal. Flere stortingsrepresentanter tok til orde for at de ikke var ferdige med den saken enda.</p>
    <p>Evaluering av Faglig analysegruppe for samisk statistikk</p>
    <p>Den 30.11.15 ble evalueringen av Faglig analysegruppe levert til Sametinget. Evalueringen er gjennomført av Oxford research på oppdrag fra Kommunal og moderniseringsdepartementet. Evalueringen er gjort på 4 dimensjoner, relevans, effektivitet og organisering, måloppnåelse og effekt samt bærekraft. Evalueringen viser at det er behov analyser som dekker utvikling over tid i det samiske samfunn. Det er god kjennskap til rapportserien hos departement og i Sametinget men lite utenfor disse organisasjonene. Organisering av gruppa er god og effektiv, og rapportserien gir svært god valuta for pengene. Gruppa har klart å få medieoppmerksomhet særlig rundt publiseringen av serien hvert år men det ligger et potensial for økt oppmerksomhet.</p>
    <p>Evalueringen kommer med flere gode forslag til videreutvikling av faglig analysegruppe og Sametingsrådet vil følge dette opp med KMD.</p>
    <p>Forslag og merknader   Sametingsrådets forslag til innstilling:   Sametinget tar Sametingsrådets beretning om virksomheten i perioden til orientering.</p>
    <p>Sametingets plenum  -  003/16</p>
    <p>Saken påbegynt 02.03.16 kl.  09.30   Votering  Av 39 representanter var 39 til stede.  D  et ble ikke votert over saken.  Protokoll tilførsler  Det ble ikke fremmet noen protokolltilførsler i saken.  Taleliste og replikkordskifte</p>
    <p>Innlegg</p>
    <p>Replikk</p>
    <p>Aili keskitalo, saksordfører</p>
    <p>Vibeke Larsen</p>
    <p>Mariann Wollmann Magga</p>
    <p>Thomas Kappfjell</p>
    <p>Aili Kesitalo</p>
    <p>Vibeke Larsen</p>
    <p>Marie Therese N. Aslaksen</p>
    <p>Aili Keskitalo</p>
    <p>Vibeke Larsen</p>
    <p>Aud Marthinsen</p>
    <p>Lars Filip Paulsen</p>
    <p>Klemet Erland Hætta</p>
    <p>Piera Heaika Muotka</p>
    <p>Aud Marthinsen</p>
    <p>Christina Henriksen</p>
    <p>Mariann Wollmann Magga</p>
    <p>Henrik Olsen</p>
    <p>Christina Henriksen</p>
    <p>Laila Susanne Vars</p>
    <p>Ellen Kristine Saba</p>
    <p>Mariann Wollmann Magga</p>
    <p>Kirsti Guvsam</p>
    <p>Laila Susanne Vars</p>
    <p>Kirsti Guvsam</p>
    <p>Vibeke Larsen</p>
    <p>Mariann Wollmann Magga</p>
    <p>Stine Marie Høgden</p>
    <p>Inger Eline Eriksen</p>
    <p>Henrik Olsen</p>
    <p>Stine Marie Høgden</p>
    <p>Ellinor Marita Jåma</p>
    <p>Sandra  Márjá  West</p>
    <p>Silje Karine Muotka</p>
    <p>Vibeke Larsen</p>
    <p>Ellinor Marita Jåma</p>
    <p>Arthur Johan Tørfoss</p>
    <p>Aili Keskitalo</p>
    <p>Marie Therese N. Aslaksen</p>
    <p>Hartvik Hansen</p>
    <p>Arthur Johan Tørfoss</p>
    <p>10</p>
    <p>Sandra M  árjá  West</p>
    <p>Henrik Olsen</p>
    <p>Sandra M  árjá  West</p>
    <p>11</p>
    <p>Lars Filip Paulsen</p>
    <p>Aili Keskitalo</p>
    <p>Ann-Mari Thomassen</p>
    <p>Kirsti Guvsam</p>
    <p>Lars Filip Paulsen</p>
    <p>12</p>
    <p>Ronny Wilhelmsen</p>
    <p>13</p>
    <p>Henrik Olsen</p>
    <p>14</p>
    <p>Hartvik Hansen</p>
    <p>15</p>
    <p>Viktor Inge Paulsen</p>
    <p>16</p>
    <p>Mariann Wollmann Magga</p>
    <p>17</p>
    <p>Aili Keskitalo</p>
    <p>18</p>
    <p>Silje Karine Muotka</p>
    <p>19</p>
    <p>Ann-Mari Thomassen</p>
    <p>20</p>
    <p>Per A. Bæhr</p>
    <p>21</p>
    <p>Piera Heaika Muotka</p>
    <p>22</p>
    <p>Thomas Åhrên</p>
    <p>23</p>
    <p>Kirsti Guvsam</p>
    <p>Ellinor Marita Jåma, forretningsorden</p>
    <p>24</p>
    <p>Stein Are Olsen</p>
    <p>25</p>
    <p>Ann-Mari Thomassen</p>
    <p>26</p>
    <p>Laila Susanne Vars</p>
    <p>27</p>
    <p>Ellen Kristine Saba</p>
    <p>Aili Keskitalo</p>
    <p>SP  - vedtak:</p>
    <p>Sametingsrådets beretning om virksomheten tas til orientering. Behandling av saken ble avsluttet 02.03.16 kl. 15.30</p>
    <p>Ášši/Sak  004/16</p>
    <p>Sametingets plenum</p>
    <p>Spørsmål til Sametingsrådet</p>
    <p>Arkivsaknr.</p>
    <p>16/612</p>
    <list>
      <p type="listitem">Spørsmål 1: Representant  Stine Marie Høgden, AP  –  Rovviltpolitikken</p>
      <p type="listitem">Spørsmål 2: Representant  Vibeke Larsen  , AP –  Grunnloven § 108</p>
      <p type="listitem">Spørsmål 3: Representant  Laila Susanne Vars  , Árja –  Alta/Kautokeino dokumentasjonssenter Masi</p>
      <p type="listitem">Spørsmål 4:   Representant  Ronny Wilhelmsen  , AP –  Redskapsavgiften til staten</p>
      <p type="listitem">Spørsmål 5: Representant  Marit Kirsten A. Gaup, AP  –  Avgifter i reindriftsnæringen</p>
      <p type="listitem">Spørsmål 6: Representant  Hartvig Hansen  , Árja –  Høring av forslag til endring i motorferdselsregelverket(el-sykler og persontransport i utmarksnæring)</p>
      <p type="listitem">Spørsmål 7: Representant  Ellinor Marita Jåma  ,  ÅaSg   - Trondheim 2017</p>
      <p type="listitem">Spørsmål 8: Representant  Inger Eline Erikens  , Árja  - Etinisk diskriminering og mobbing av samer og hatsytringer</p>
    </list>
    <p>Sametingets plenum  -  004/16</p>
    <p>Saken påbegynt 02.03.16 kl. 15.35  Votering  Det ble ikke votert over saken.  Protokoll tilførsler  Det ble ikke fremmet noen protokolltilførsler i saken.</p>
    <p>Taleliste og replikkordskifte</p>
    <p>Innlegg</p>
    <p>Replikk</p>
    <p>Stine Marie Høgden</p>
    <p>Silje Karine Muotka</p>
    <p>Mariann Wollmann Magga</p>
    <p>Inger Eline Eriksen</p>
    <p>Stine Marie Høgden</p>
    <p>Silje Karine Muotka</p>
    <p>Vibeke Larsen</p>
    <p>Aili Keskitalo</p>
    <p>Vibeke Larsen</p>
    <p>Láilá Susanne Vars</p>
    <p>Henrik Olsen</p>
    <p>Láilá Susanne Vars</p>
    <p>Ronny Wilhelmsen</p>
    <p>Silje Karine Muotka</p>
    <p>Hartvik Hansen</p>
    <p>Ronny Wilhelmsen</p>
    <p>Silje Karine Muotka</p>
    <p>Marit Kirsten Anti Gaup</p>
    <p>Silje Karine Muotka</p>
    <p>Mariann Wollmann Magga</p>
    <p>Ellen Kristine Saba</p>
    <p>Arthur Johan Tørfoss</p>
    <p>Marit Kirsten Anti Gaup</p>
    <p>Silje Karine Muotka</p>
    <p>Hartvik Hansen</p>
    <p>Thomas Åhrén</p>
    <p>Hartvik Hansen</p>
    <p>Thomas Åhrén</p>
    <p>Ellinor Marita Jåma</p>
    <p>Henrik Olsen</p>
    <p>Mariann Wollmann Magga</p>
    <p>Vibeke Larsen</p>
    <p>Ellinor Marita Jåma</p>
    <p>Henrik Olsen</p>
    <p>Inger Eline Eriksen</p>
    <p>Aili Keskitalo</p>
    <p>Mariann Wollmann Magga</p>
    <p>Inger Eline Eriksen</p>
    <p>Aili Keskitalo</p>
    <p>SP  - vedtak:</p>
    <p>Behandlingen av saken ble avsluttet 02.03.16 kl. 16.35</p>
    <p>Ášši/Sak  005/16</p>
    <p>Sametingets plenum</p>
    <p>Ášši/Sak  001/16</p>
    <p>Plan og finanskomiteen</p>
    <p>Sametingets årsrapport 2015</p>
    <p>Arkivsaknr.</p>
    <p>15/5656</p>
    <p>Behandlinger</p>
    <p>Politisk nivå</p>
    <p>Møtedato</p>
    <p>Saksnr.</p>
    <p>Sametingsrådet</p>
    <p>SR</p>
    <p>Plan- og finanskomiteen</p>
    <p>29.02. – 01.03.16</p>
    <p>PFK</p>
    <p>Sametingets plenum</p>
    <p>02. – 04.03.16</p>
    <p>SP 05/16</p>
    <p>Vedlegg</p>
    <p>Forslag og merknader   Sametingsrådets forslag til innstilling:   Sametingets årsrapport for 2015 er vedtatt i henhold til vedlegg 1.</p>
    <p>Plan og finanskomiteen  -  001/16</p>
    <p>PFK  - vedtak:</p>
    <p>Innledning:</p>
    <p>Sametingets plan- og finanskomitéen har behandlet Sametingets årsrapport 2015.</p>
    <p>Merknader:</p>
    <p>Komiteens medlemmer fra Arbeiderpartiets sametingsgruppe (Ap) Marit Kirsten A. Gaup, Knut Store og Ronny Wilhelmsen, fremmet følgende merknad:</p>
    <p>Disse medlemmene tar rådets årsrapport 2015 til regjeringen til orientering og minner om at Samelovens paragraf 3 presiserer at Sametinget skal sende årsmelding til Kongen.</p>
    <p>Sametingets årsrapport 2015 er utformet i henhold til finansdepartementets pålegg hvor de skal vurdere både måloppnåelse og ressursbruk, på samme måte som i et statlig forvaltningsorgan. Sametinget er samenes folkevalgt organ, ikke et statlig forvaltningsorgan. Sametinget vedtar egen politikk og foretar egne vurderinger av både måloppnåelse og ressursbruk. Dette gjør Sametinget uavhengig av hvilke målsetninger staten har med sin samepolitikk. For samene som folkegruppe er dette en viktig del av oppfølgingen av Grunnlovens paragraf 108 og samisk selvbestemmelse.</p>
    <p>Sametingets selvbestemmelse og selvstendige stilling er viktig og må ikke svekkes gjennom å innrette seg etter departement og regjerings vurdering av måloppnåelse og ressursbruk. Disse medlemmene ser det som problematisk at vår selvbestemmelse kan bli svekket gjennom regjeringens krav til rapportering, og at dette stadfestes gjennom vedtak i Sametingets plenum.</p>
    <p>Disse medlemmene registrerer at det i 2015 er 31 saker i forbindelse med konsultasjoner utan at dette framkommer tydelig i årsrapporten. 7 av disse konsultasjonene er avslått, slik at det i 2015 var 24 konsultasjoner som enten var varslet, avsluttet eller pågår. Disse medlemmene oppfatter det slik at regjeringen organiserer bort konsultasjonsplikten. Dette er en uakseptabel samepolitisk utvikling.</p>
    <p>Disse medlemmene ser at årsrapporten rapporterer på ulike områder i Del 3- Årets aktiviteter og resultater. Årsrapporten rapporterer og beskriver aktiviteten til Sametinget på en forvaltningsmessig måte. Disse medlemmene ser at politiske forventninger og krav mangler, dette mener disse medlemmene ikke følger opp Sametingets stilling som et selvstendig folkevalgt organ.</p>
    <p>Disse medlemmene mener at sametingsrådet skulle fremmet årsmelding til behandling i plenum, og at denne sendes kongen. Videre kunne rådet med plenums årsmelding som basis utarbeidet en årsrapport for å tilfredsstille regjeringens rapporteringsbehov.</p>
    <p>Komiteens medlem fra Fremskrittspartiet (FrP) Aud Marthinsen fremmet følgende merknad:</p>
    <p>På område etter område lykkes Sametinget i liten grad å få gjennomslag for sitt syn i konsultasjoner med nasjonale myndigheter. Rapportene <span type="quote">«Samiske tall forteller»</span> viser at på viktige områder som språk og kultur, har utviklingen gått i motsatt retning av den Sametinget selv har ønsket og vedtatt. Det må på denne bakgrunn stilles spørsmålstegn ved om Sametinget er rette virkemiddel for å ta vare på samisk språk, kultur, historie og tradisjoner.</p>
    <p>Dette medlemmet registrerer at Sametinget kun har 40-45 reelle saker til behandling hvert år. Dette brukes det 30 millioner kroner bare til politisk behandling av. Dette betyr i praksis at hver sak koster skattebetalerne om lag 650 000 kroner. I tillegg til at bare driften av Sametinget for øvrig koster nærmere 111 millioner, av de totalt 434 millionene som Stortinget bevilger til Sametinget.</p>
    <p>Dette medlemmet registrerer at tiltakshaveres kostnader i forbindelse med befaringer i fjor utgjorde drøye 5 millioner kroner. Dette medlemmet er av den oppfatning at når offentlige myndigheter krever befaringer og undersøkelser, bør det offentlige bekoste dette selv, og ikke belaste grunneiere og tiltakshavere for dette. Uavhengig om tiltakshavere er NVE, kommuner eller private.</p>
    <p>Dette medlemmet er også sterkt bekymret for Sametingets innsigelsesrett i arealsaker, innenfor kulturminneloven og plan- og bygningsloven. Dette er svært uheldig og et overgrep mot det lokale demokratiet og selvstyret i kommunene.</p>
    <p>Samarbeidsavtaler/-erklæringer viser at kommuner selv klarer å gi samer det tilbudet som etterspørres.</p>
    <p>Innenfor en så unikt samisk næring som reindrift, har sametinget svært liten innflytelse.</p>
    <p>Dette medlemmet har lenge ment at ILO-konvensjon 169 er irrelevant som instrument for å regulere forholdet mellom samer og nordmenn i vårt land. Innenfor både samisk og norsk tenkning står det vi betrakter som rimelig og rettferdig høyt i kurs, derfor må ingen av grupperingene forskjellsbehandles på bakgrunn av språk eller etnisitet. Dette medlemmet mener at på prinsipielt grunnlag må Norge tre ut av ILO-konvensjon 169, og også gå imot andre forslag til konvensjoner og avtaler som bidrar til å underbygge eller utvide særordninger for den samiske delen av befolkningen, for eksempel nordisk samekonvensjon.</p>
    <p>Forslag:</p>
    <p>Forslag fra Norske samers riksforbund (NSR) Kirsti Guvsám, Anita P. Ravna, Laila Nystad, Piera Heika Muotka og Viktor Inge Paulsen, medlemmet fra Árja Laila Susanne Vars, medlemmet fra Høyre (H) Ellen Kristine Saba og medlemmet fra Åarjel-Saemiej Ida  Marie  Bransfjell  , medlemmet fra Fremskrittspartiet Aud Marthinsen  og medlemmet fra Nordkalottfolket Toril Bakken Kåven:</p>
    <p>Forslag 1</p>
    <p>T  illegg Del 4- styring og kontrolll i virksomheten. Nytt avsnitt før siste avsnitt.</p>
    <p>Riksrevisjonen har revidert Sametingets årsregnskap for 2015, og konkluderer at de ikke er kjent med forhold som tilsier at Sametingets disponering av bevilgningene og Sametingets årsregnskap er i strid med de administrative bestemmelsene om økonomistyring.</p>
    <p>Komiteens tilrådning  :</p>
    <p>Komiteen har ikke flere merknader eller forslag og råder Sametinget til å vedta følgende:</p>
    <p>Sametinget støtter for øvrig Sametingsrådets forslag til innstiling.</p>
    <p>Sametingets plenum  -  005/16</p>
    <p>Støtte til merknad fra komiteen: Samer sørpå v/ representant Marie Therese N. Aslaksen støtter merkanden</p>
    <p>Forslag 2, representant Ronny Wilhelmsen, Arbeiderpartiet</p>
    <p>Sametingets årsrapport 2015  Saken sendes tilbake til rådet, og rådet fremmer Sametingets årsmelding til plenum som beskrevet i Samelovens paragraf  1-  3  .</p>
    <p>Forslag 3, representant Laila Susanne Vars, Árja, Høyre v/ representant Lars Filip Paulsen</p>
    <p>Sametingets årsrapport 2015  Forslag om å endre tittel på dokumentet, fra <span type="quote">«Årsrapport 2015»</span> til <span type="quote">«Sametingets årsrapport 2015»</span>.Tilleggstekst til Sametingsrådets innstilling, alle forslagene kommer i tillegg til rådets innstilling:1.2 Rammebetingelser for samisk språkNy setning etter første setning i andre avsnitt :<span type="quote">«En forutsetning for at Sámi giellagáldu skal kunne være en formålstjenlig ordning for bevaring og utvikling av samiske språk, er at de nordiske statene i fellesskap bidrar til å finansiere institusjonen på permanent basis.»</span>Nytt andre avsnitt:<span type="quote">«Sametinget ser behov for at de nordiske regjeringenes innsats for å støtte opp om bevaring og utvikling av samiske språk styrkes og koordineres bedre enn tilfellet er i dag. Alle samiske språk er oppført på UNESCOs liste over truede språk, og nasjonalstatene er forpliktet til å iverksette tiltak på nasjonalt nivå for å sikre samiske språks fremtid. Sametinget ser at nasjonale handlingsplaner for samiske språk i de nordiske land burde samordnes og språkvitaliserings,- utviklings tiltak burde ses på i et grenseoverskridende perspektiv og med respekt for Sametingenes selvbestemmelse over samiske språk. »</span>1.4 Bruken av samiske språkNye to siste avsnitt:<span type="quote">«Sametinget peker på at det har vært internasjonal oppmerksomhet rundt ulike aspekter ved samisk språkbruk i Norge. FNs Rasediskrimineringskomité har i 2011 i sine anbefalinger til den norske regjeringen pekt på mangelen på samiske tolker og tolketjenester innenfor helsesektoren og i rettsvesenet som ett område hvor nasjonale myndigheter må iverksette særskilte tiltak. Videre ser Sametinget behov for for et bedre statistisk grunnlag for å vurdere måloppnåelse innenfor samisk språkpolitikk, herunder både kvantitativ og kvalitativ statistikk.»</span><span type="quote">«Den samiske kollektive identiteten er knyttet til det samiske fellesskapet, felles samiske kulturelle symboler og den allsamiske forståelsen av samiskhet på tvers av nasjonalstatens grenser. Den er også knyttet til samenes status som urfolk og vårt ansvar for å sikre og utvikle fremtiden for våre språk. Å bevare og utvikle samisk språk, kultur og samiske samfunn på samenes egne premisser innebærer at samiske språks status må styrkes. På grunn av språkets betydning som identitetsmarkør er det viktig at flere får mulighet til å lære samisk.»</span>2.1 Et tydeligere ansvar for samisk kulturNytt siste avsnitt:<span type="quote">«Sametinget mener at det behøves et kulturpolitisk løft i den nasjonale samepolitikken, hvor viktige samiske kulturpolitiske prosjekter får den støtten som er nødvendig for å bevare og videreutvikle mangfoldet av samiske kulturuttrykk. Sametinget mener at et slikt løft innenfor kulturfeltet fordrer at statlige myndigheter i samråd med Sametinget finner nye måter å samordne kulturpolitikken på. Sametinget viser til at de tidligere nasjonale kulturløftene i liten grad har kommer samisk kultur til gode. »</span>2.3 Samiske kulturinstitusjonerNytt siste avsnitt:<span type="quote">«Sametinget vil ha mer økt fokus på utviklingsbehovene til de ulike samiske kulturinstitusjonene, slik at disse kan utvikles på egne premisser og bidra til å opprettholde kulturmangfoldet i Sápmi. Sametinget mener det tas for lite hensyn til de samiske kulturinstitusjonenes behov når det gjelder sentrale kulturpolitiske løft eller satsninger. Dette er noe som bør løses gjennom konsultasjoner mellom Sametinget og departementet, samt gjennom å aktivt involvere samiske kulturinstitusjoner når regjeringen planlegger nye kulturpolitiske satsninger.»</span>2.4 Samisk idrettNytt siste avsnitt:<span type="quote">«Sametinget ser behovet som samisk idrett har for flere kulturelt tilpassede idrettsarenaer og anlegg, særlig gjelder dette tradisjonelle samiske idrettsgrener slik som reinkappkjøring som i lengre tid har hatt behov for tilpassede idrettsanlegg.»</span>Kapittel 4:Ny siste setning siste avsnitt:<span type="quote">«Sametinget vil at samiske barn skal få en lovfestet rett til et samisk barnehagetilbud.»</span>Kapittel 8:8.1 Forvaltningen av arealerNye setninger under siste avsnitt:<span type="quote">«Sametinget erfarer at samisk utmarksbruk og utviklingen av slik naturbruk begrenses av et lovverk som i liten grad hensyntar behovene for samiske utmarksbrukere. Lovgivningen om motorferdsel i utmark hindrer bærekraftig tradisjonsbasert høsting. Sametinget ser flere muligheter for å løse denne utfordringen, blant annet gjennom at forskriften til lov om motorferdsel i utmark revideres slik at den på en bedre måte ivaretar lokalbefolkningens behov og deres rett til å utøve tradisjonell utmarksbruk og høsting. Sametinget ser behov for en styrking av rettsvernet for samisk utmarksbruk og høsting.»</span>Kapittel 11.1Nytt siste avsnitt:<span type="quote">«Sametinget ser at samarbeidsavtaler med kommuner kan være nyttige verktøy for å gjennomføre samepolitikken på kommunenivå, og ser slike avtaler også kan være redskaper for gjennomføring av nasjonal samepolitikk lokalt.»</span>12.1 Internasjonalt arbeidNy siste setning i andre  avsnitt:<span type="quote">«Norge skal utforme en handlingsplan for oppfølgningen av sluttdokumentet fra verdenskonferansen. Sametinget legger til grunn at handlingsplanen utformes gjennom konsultasjoner med Sametinget.»</span></p>
    <p>Saken påbegynt 03.03.16 kl. 09.00 Av 39 representanter var 38 til stede. Voteringen ble gjennomført i følgende rekkefølge:</p>
    <list>
      <p type="listitem">Forslag 2 ble forkastet med 26 mot 12 stemmer</p>
      <p type="listitem">Forslag 1 ble vedtatt med 26 mot 12 stemmer</p>
      <p type="listitem">Forslag 3 ble vedtatt med 25 mot 13 stemmer</p>
      <p type="listitem">Plan- og finanskomiteens tilrådning ble vedtatt med 28 mot 10 stemmer</p>
    </list>
    <p>P  rotokolltilførsler</p>
    <p>Det ble ikke fremmet noen protokolltilførsler i saken.  Taleliste og replikkordskifte</p>
    <p>Innlegg</p>
    <p>Replikk</p>
    <p>Piera Heaika Muotka, saksordfører</p>
    <p>Ronny Wilhelmsen</p>
    <p>Piera Heaika Muotka</p>
    <p>Kirsti Guvsám</p>
    <p>Anita P. Ravna</p>
    <p>Ronny Wilhelmsen</p>
    <p>Kirsti Guvsám</p>
    <p>Lars Filip Paulsen</p>
    <p>Jørn Are Gaski</p>
    <p>Kirsti Guvsám</p>
    <p>Aud Marthinsen</p>
    <p>Piera Heaika Muotka</p>
    <p>Ellen Kristine Saba</p>
    <p>Marie Therese N. Aslaksen</p>
    <p>Aud Marthinsen</p>
    <p>Láilá Susanne Vars</p>
    <p>Piera Heaika Muotka</p>
    <p>Ellen Kristine Saba</p>
    <p>Kirsti Guvsám</p>
    <p>Láilá Susanne Vars</p>
    <p>Lars Filip Paulsen</p>
    <p>Láilá Susanne Vars</p>
    <p>Kirsti Guvsám</p>
    <p>Jørn Are Gaski</p>
    <p>Lars Filip Paulsen</p>
    <p>Yvonne-Marie Miniggio</p>
    <p>Inger Eline Eriksen</p>
    <p>Yvonne-Marie Miniggio</p>
    <p>Sandra Márjá West</p>
    <p>Mariann Wollmann Magga</p>
    <p>Piera Heaika Muotka</p>
    <p>Láilá Susanne Vars</p>
    <p>Lars Filip Paulsen</p>
    <p>Mariann Wollmann Magga</p>
    <p>10</p>
    <p>Anita P. Ravna</p>
    <p>11</p>
    <p>Ida Marie Bransfjell</p>
    <p>12</p>
    <p>Toril Bakken Kåven</p>
    <p>13</p>
    <p>Viktor Inge Paulsen</p>
    <p>14</p>
    <p>Láilá Susanne Vars</p>
    <p>15</p>
    <p>Ann-Mari Thomassen</p>
    <p>16</p>
    <p>Laila Nystad</p>
    <p>17</p>
    <p>Marie Therese N. Aslaksen</p>
    <p>18</p>
    <p>Piera Heaika Muotka, saksordfører</p>
    <p>SP  - vedtak:</p>
    <p>Sametingets årsrapport 2015 er vedtatt i henhold til vedlegg 1 med vedtatte endringer i plenum. Behandling av saken ble avsluttet 03.03.16 kl. 11.10</p>
    <p>Ášši/Sak  006/16</p>
    <p>Sametingets plenum</p>
    <p>Ášši/Sak  001/16</p>
    <p>Nærings- og kulturkomiteen</p>
    <p>Gruvedrift i Nussir og Gumppenjunni</p>
    <p>Arkivsaknr.</p>
    <p>14/1381</p>
    <p>Behandlinger</p>
    <p>Politisk nivå</p>
    <p>Møtedato</p>
    <p>Saksnr.</p>
    <p>Sametingsrådet</p>
    <p>19.01.16</p>
    <p>SR 010/16</p>
    <p>Nærings- og kulturkomiteen</p>
    <p>29.02. – 01.03.16</p>
    <p>NKK</p>
    <p>Sametingets plenum</p>
    <p>02. – 04.03.16</p>
    <p>SP 06/16</p>
    <p>Vedlegg</p>
    <p>Forslag og merknader   Sametingsrådets forslag til innstilling:   Sametinget konstaterer at de samlede negative konsekvensene er så store for fiske, reindrift, miljø, og samisk kultur og samfunn at det ikke kan etableres gruvedrift i Nussir og Gumppenjunni i Repparfjord.   Sametinget ber Nussir ASA og Regjeringen legge avgjørende vekt på hensynet til miljø, eksisterende bærekraftige næringer og samisk kultur og samfunn og slik ikke gå videre med planer om, eller tillate etablering av denne gruvedriften.</p>
    <p>Nærings- og kulturkomiteen  -  001/16</p>
    <p>NKK  - vedtak:</p>
    <p>I  nnledning  Sametingets nærings- og kulturkomité har behandlet sak  6/16 Gruvedrift i Nussir og Gumppenjunni.</p>
    <p>Kommunal- og moderniseringsdepartementet har 20.3.2014 godkjent reguleringsplan for Gumppenjunni og Nussir. Miljødirektoratet ga etterutslippstillatelse etter forurensningsloven den 15.01.2016.</p>
    <p>Nærings- og kulturkomité kommer med følgende innstilling:</p>
    <p>Merknader</p>
    <p>Merknad fra  m  edlemmet i Nordkalottfolket Kjetil Romsda  l  :</p>
    <p>Nussir er et stort gruveprosjekt, med utsikter for svært mange arbeidsplasser i en næringsfattig kommune, med høy andel av sjøsamiske befolkning. Et gruveprosjekt av denne størrelsen vil antakelig gi positive ringvirkninger for kommunen, i form av arbeidsplasser og skatteinntekter. Samtidig har vi sett at gruveindustri er en svært konjunkturavhengig næring, hvor inntektene fort reduseres som følge av store variasjoner i metallprisene på verdensmarkedet. I tillegg er dette industrietableringer hvor det sjelden er særlig grad av lokalt eller nasjonalt eierskap, da investeringskostnadene og risikoen er høy.</p>
    <p>Det er gitt tillatelse til sjødeponi for Nussir, noe som vil gi betydelige konsekvenser for fjorden i driftsperioden. Det er svært få land i verden som tillater sjødeponi, og  dette medlemmet  ser med forundring på at man i Norge tillater dette.</p>
    <p>Samtidig som vi ser at staten krever tilnærmet nullutslipp fra oljebransjen, stilles det få krav til utslipp fra gruveindustrien. Debatten går på hvor mye vi kan tillate å slippe ut, og ikke på hvordan vi kan unngå å bruke giftige kjemikalier. Dette er uheldig, og gir et signal om at man ikke tar på alvor at både kjemikaliebruk og svevestøv fra gruveindustrien kan ha store konsekvenser på det økologiske systemet i havet.</p>
    <p>Lokaldemokratiet er, og skal være sterkt i Norge. Kvalsund kommune har vedtatt at de er positiv til gruveindustrien som skissert. De vurderer de samfunnsmessige fordelene som viktigere enn de eventuelle negative konsekvensene av utslipp.</p>
    <p>For  dette medlemmet  blir dette en prinsipiell avveining mellom lokaldemokratiets røst og behovet for å ivareta fjordene, og å si nei til sjødeponi som forurenser fjordene. Det synes underlig at man ikke skal stille krav om nullutslipp for gruveindustrien, som man gjør for oljeindustrien i nabokommunen Hammerfest.  Dette medlemmet  ønsker å stå på et føre var prinsipp der bærekraftig økologi og biologisk mangfold i Repparfjorden skal gå foran gruvedrift som har potensielt store negative konsekvenser.</p>
    <p>Dette medlemmet  ønsker å bevare fjordene og en balansert økologi for fremtidige generasjoner, og mener at såfremt man ikke er villige til stille krav om nullutslipp fra gruveindustrien, er det vanskelig å stille seg positiv til utvikling av gruveindustri i Nussir og Gumppenjunni.</p>
    <p>Forslag</p>
    <p>Nytt avsnitt etter første avsnitt</p>
    <p>Forslag  fra   medlemmet i  Árja  Inger Eline Eriksen,  Fastboendes liste  Nils Anders Rasmus og  Flyttsamelista Per A. Bær:</p>
    <p>Forslag 1</p>
    <p>Sametinget mener at det foreligger tilstrekkelig kunnskap om de negative konsekvensene av sjødeponering av gruveavfall for det biologiske mangfoldet, nærliggende vassdrag, fiskebestandene, vannkvaliteten og fiskeri- og havbruksnæringen. Deponering av gruveavfall i fjorder harmonerer ikke med Norges internasjonale forpliktelser, blant annet EUs vanndirektiv, og bryter direkte med <span type="quote">"føre var"</span>-prinsippet.</p>
    <p>Forslag  fra  Árja  og  Fastboendes liste  :</p>
    <p>Forslag 2</p>
    <p>Ordningen med sjødeponi baseres på foreldet teknologi hvor usikkerheten rundt mulige negative konsekvenser i seg selv taler for ikke å tillate slik deponering. Risikoen for varige skader på naturmangfoldet taler i seg selv for å ikke tillate slik deponering. Sametinget mener at verdiene i fjorden er for viktige til å settes på spill for kortsiktige næringsinteresser og på bekostning av langsiktige næringsinteresser som fiskeri, havbruk og samiske kombinasjonsnæringer representerer. Sametinget viser til at rent hav, rene fjorder er en forutsetning for sjømatproduksjon som en langsiktig bærekraftig næring som skal sikre verdiskapningen når oljeinntektene går ned. Kunnskapene vi har om varige og irreversible skader fra tidligere gruveindustriutslipp må også tillegges stor vekt.</p>
    <p>Forslag  fra  Árja:</p>
    <p>Forslag 3</p>
    <p>På denne bakgrunn er Sametinget prinsipielt i mot at det skal være tillatt med sjødeponi i Norge. Sametinget krever at spørsmålet om sjødeponi skal undergis en prinsipiell og politisk behandling på nasjonalt nivå. Før det planlegges gruvedrift og utslipp i samiske områder er det nødvendig med innhenting av forhåndsinformert samtykke fra Sametinget, rettighetshavere og urfolksinteresser som berøres av planene.</p>
    <p>Forslag  fra  Árja  og  Fastboendes liste  :</p>
    <p>Forslag  4</p>
    <p>Sametinget viser til at Stortinget vedtok ny minerallov i 2009 uten Sametingets samtykke. Sametinget holder fast ved at mineralloven ikke oppfyller statens folkerettslige forpliktelser overfor samene. Sametinget ser at gjeldende lovverk ikke gir forutsigbarhet for alle parter og mulighet for sameksistens mellom tradisjonelle og nye næringer.</p>
    <p>Forslag  fra  Árja  og  Fastboendes liste  :</p>
    <p>Forslag  5</p>
    <p>Sametinget ber Sametingsrådet vil avvikle de inngåtte intensjonsavtaler med Nussir ASA og Arctic Gold AB, med bakgrunn i manglende tilslutning til disse intensjonsavtalene fra tradisjonelle samiske næringsutøvere og lokale samiske rettighetshavere.</p>
    <p>Forslag  fra  Árja  og  Fastboendes liste  :</p>
    <p>Forslag  6</p>
    <p>Sametinget ber Sametingsrådet vil få på plass et rammeverk for en permanent konsultasjonsordning med samiske rettighetshavere, tradisjonelle næringsutøvere og andre sentrale samiske interesser i  ulike typer inngrepsprosesser. Konsultasjonsordningen må baseres på folkerettslige standarder og urfolksrettslige og menneskerettslige instrumenter. Dette arbeidet kan gjøres som ledd i Sametingets gjennomgang mineralveilederen.</p>
    <p>Forslag fra Fremskrittspartiet (Frp)</p>
    <p>Forslag 7</p>
    <p>Erstatter Sametingsrådets forslag til innstilling:</p>
    <p>Sametinget vil føre en næringspolitikk som stimulerer videre utvikling av næringer der hvor Norge har historiske og naturlige fortrinn.</p>
    <p>Norsk næringsliv må videreutvikles basert på nasjonens naturressurser. Det er lange tradisjoner for at naturressursene eies av fellesskapet, mens materiell rikdom skapes ved at ressursene utnyttes av ansvarlige bedrifter med gode konsesjonsregler og fornuftig beskatning. Sametinget støtter en fortsatt nasjonal kontroll over naturressursene for å sikre at arbeidsplasser, hovedkontor og utviklingsarbeid ligger i Norge. Samtidig ser Sametinget at Norge i større grad la private bedrifter konkurrere mot statlige bedrifter slik at naturressursene foredles av de aktører som er best, ikke bare de som er offentlig eid.</p>
    <p>Norge har en desentralisert næringsstruktur. En stor del av verdiskapingen skjer utenfor sentrale strøk. Gjennom generelle rammebetingelser må det legges til rette for at verdiskaping også skal kunne skje i distriktene, samt at verdiene i større grad må kunne beholdes der de skapes.</p>
    <p>Kommuner som aktivt legger til rette for næringsutvikling, bør få igjen for dette gjennom selskapsskatten. Dette bør skje på en slik måte at ikke alle midlene fra selskapsskatten havner i den kommunen hvor hovedkontoret ligger, men at en forholdsmessig riktig del tilfaller de kommuner hvor verdiskapingen faktisk finner sted.</p>
    <p>En av de viktigste utfordringene for næringslivet i distriktene knytter seg til samferdsel. Transport av varer til kunder og markeder er en betydelig utfordring dess lenger vekk man kommer fra viktige havner og byer i Norge. Derfor er det behov for økt utbygging av infrastruktur i hele landet.</p>
    <p>Sametinget konstaterer at de samlede negative konsekvensene for fiske, reindrift, miljø, og samisk kultur og samfunn ikke er så store at det ikke kan etableres gruvedrift i Nussir og Gumppenjunni i Repparfjord. Sametinget støtter derfor at gruvedrift etableres i disse områdene.</p>
    <p>Komiteens tilrådning</p>
    <p>Komiteen har ikke flere merknader eller forslag og råder Sametinget å vedta følgende: Sametinget støtter for øvrig sametingsrådets forslag til innstilling</p>
    <p>Sametingets plenum  -  006/16</p>
    <p>Merknad NSR-NSR-SáB, v/ representant Beaska Niillas, Flyttsamelista v/ representan Per A. Bæhr, Árja v/ representant Laila Susanne Vars, ÅaSG v/ representant Ellinor Marita Jåma</p>
    <p>Terminering av Sametingets intensjonsavtaler  Sametinget konstaterer at vilkårene for intensjonsavtalene mellom Sametinget og Nussir ASA, jfr. vedtak i sak 21/10, ikke er oppfylt. Samiske rettighetshavere har ikke gitt sin tilslutning til avtalene, og mineralloven av 2009 oppfyller ikke Norges folkerettslige forpliktelser. De eksisterende intensjonsavtalene termineres med umiddelbar virkningog Sametinget skal ikke inngå intensjonavtaler med private, kommersielle aktører uten at berørte rettighetshavere gir sin tilslutning</p>
    <p>Merknad fra Høyre v/representant Lars Filip Paulsen (forslag 8 omgjort til merknad), Flyttsamelisten v/ representan Per A. Bæhr, Árja v/ representant Laila Susanne Vars, Samer bosatt i sør v/ representant Marie Therese N. Aslaksen,ÅaSG v/ representant Ellinor Marita Jåma, Nordkalottfolket v/ representant Toril Bakken Kåven, NSR-NSR/SÁB v/ representant Kirsti Guvsam, AP v/ representant Mariann Wollmann Magga</p>
    <p>Sametinget skal arbeide for at det nasjonalt utarbeides et nytt rammeverk for mineral- og bergverksvirksomhet. Rammeverket skal omfatte urfolksretten, etiske standarder, miljøhensyn, hensyn til reindriftsnæringen, sosiale og kulturelle hensyn og kompetanseoppbygging.</p>
    <p>Merknad NSR-NSR-SáB v/ representant Tor Gunnar Nystad, Árja v/ representant Laila Susanne Vars</p>
    <p>Forbud mot sjødeponi  Deponering av gruveavfall i fjordene er svært skadelig for bunnfauna og økosystemene i hav og sjø. Havforskningsinstituttet advarer om konsekvensene, og det finnes eksempler på at denne typen deponi av industriavfall, vil ha innvirkning på livet i hav og sjø langt utenfor selve deponiområdet. Livet og faunaen vil kunne forsvinne når giftige kjemikalier og nanopartikler flyttes i vannmassene, og spredningen av disse vil kunne skje over større områder enn det som fremkommer i konsekvensutredningen. Dette vil skade fisk og det øvrige økosystemet i området. Londonkonvensjonen og Londonprotokollen krever nullutslipp for olje- og gassindustrien og forbyr utslipp og forurensing av hav og sjø.Det er kritikkverdig og merkelig at gruveutslipp og forurensing ikke har samme krav om nullutslipp. Prinsippet om nullutslipp må også gjelde for gruveindustrien. Sametinget mener at sjødeponi må forbys i Norge. Dette må tas opp med sentrale myndigheter så snart som mulig.</p>
    <p>Forslag 9, representant Inger Eline Eriksen, Árja</p>
    <p>Tilleggsforslag nr. 1: Nytt avsnitt etter første avsnitt  Sametinget er prinsipielt i mot sjødeponi. Sametinget mener at Norge som miljønasjon ikke kan være bekjent med en gruvedrift hvor gruveavfallet slippes ut i Norges fjorder og farvann.  Tilleggsforslag nr. 2:  Nye avsnitt etter andre avsnitt:Sametinget viser til at Stortinget vedtok ny minerallov i 2009 uten Sametingets samtykke. Det har gjort det svært utfordrende for Sametinget å opparbeide seg en tydelig rolle med hensyn til de aktiviteter mineralloven med tilhørende forskriftsverk søker å regulere. Sametinget anså da og er fortsatt av den oppfatning at mineralloven ikke oppfyller statens folkerettslige forpliktelser overfor samene. Dette knytter seg for det første til manglende sikring av naturgrunnlaget for samisk kultur. For det annet ivaretar ikke mineralloven berørte samiske rettighetshaveres og Sametingets rettmessige deltakelse i beslutningsprosessene. For det tredje mangler mineralloven fordelingsordninger som sikrer at lokalbefolkningen, samiske samfunn og rettighetshavere får nytteverdi ved oppstart av  mineralvirksomhet. Sametinget ser at gjeldende lovverk ikke gir forutsigbarhet for alle parter og mulighet for sameksistens mellom tradisjonelle og nye næringer.Sametinget ber Sametingsrådet om å avvikle de inngåtte intensjonsavtaler med Arctic Gold AB og Nussir ASA, med bakgrunn i manglende tilslutning til disse intensjonsavtalene fra tradisjonelle samiske næringsutøvere og lokale samiske rettighetshavere. Sametinget oppfordrer Sametingsrådet til å foreta en vurdering av hvorvidt eventuelt andre intensjonsavtaler inngått med gruveselskaper etter drøftinger med disse avtalepartene skal vurderes avviklet inntil man har på plass et overordnet rammeverk som sikrer urfolksrettighetene i tråd med folkerettslige forpliktelser.</p>
    <p>Forslag 10, representant Mariann Wollmann Magga, Arbeiderpartiet, representant Marie Therese N. Aslaksen, Samer bosatt i sør</p>
    <p>Sametinget konstaterer at de samlede negative konsekvensene er store for fiske, reindrift og miljø samtidig som mineralvirksomhet i Nussir og Gumppenjunni i Repparfjord kan bidra til lokal aktivitet og verdiskapning som i neste omgang kan styrke sjøsamisk samfunnsbygging i Kvalsund.Bekymringen for fremtidig begrensning på utnyttelse av marine ressurser og fjordmiljøet i Repparfjord samt reindriftens bruksarealer gir Sametinget grunnlag for å kreve konsultasjoner i en fremtidig driftskonsesjonsprosess til mineralvirksomhet i Nussir og Gumppenjunni, dette i henhold til ILO 169 art 6. Konsultasjonene skal foregå i god tro og med direkte berørte samiske parter i tillegg til Sametinget.Regjeringen har frem til nå har overført ansvaret for å innhente samtykke til mineralvirksomhet i Nussir og Gumppenjunni til tiltakshaver, gjennom Kommunal- og moderniseringsdepartementets klagebehandling av reguleringsplanen i Kvalsund kommune. Sametinget påpeker at ILO 169 art 15.2 pålegger myndighetene å opprettholde konsultasjonsprosedyrer med det berørte folket der staten beholder eiendomsretten til mineraler. Rettighetshaveres rettigheter begrenses ikke av konsultasjoner mellom Sametinget og Regjeringen, og egne konsultasjoner mellom Regjeringen og berørte samiske parter hjemles i samme artikkel. Avbøtende, kompenserende tiltak og erstatning opp mot direkte berørte parter behandles i samme artikkel, og Sametinget forventer at dette er førende for Regjeringens videre håndtering av saken.Sametinget forventer at Regjeringen forholder seg aktivt til ILO 169, spesielt artikkel 13-19, om landrettigheter i videre behandling av mineralvirksomhet i Nussir og Gumppenjunni. Sametinget krever at det opprettholdes konsultasjoner og innhentes samtykke fra berørte rettighetshavere.I fremtidige behandlinger av driftstillatelser, må myndighetene legge føringer på underjordisk drift med revegetering av gammelt dagbrudd, ingen åpning for økt utslippstillatelse, styrket følgeforskning og overvåkning av miljø i hav og på land, samt drift som tar hensyn reindriftens bruk av området.Økt aktivitet i Kvalsund vil også kunne øke presset mot reindriftens arealer gjennom bl.a. økt behov for boliger, fritidseiendommer og friluftslokaliteter. Sametinget ser derfor at Regjeringen må bidra til å styrke prosessene i Kvalsund kommune med sikte på å gi berørte samiske rettighetshavere reell medvirkning i de fremtidige kommune- og arealplanene i kommunen. Som en del av dette bør reinbeitedistriktene få styrket kapasitet og kompetanse til å ivareta sine rettigheter og eksistens både i forhold til kommunens planarbeid og mineralselskapets virksomhet. Det forutsettes også at mineralvirksomheten institusjonaliserer samisk språk og kulturkunnskap i sin driftsorganisasjon.Sametinget mener mineralvirksomhet må gi mer avkastning til lokal- og det samiske samfunnet enn kun arbeidsplasser og eventuelt eiendomsskatt. I følge ILO 169 art. 15 skal berørte folk ha en del av nytteverdien av mineralvirksomhet. En slik nytteverdi kan avsettes i fond som ivaretar både samisk språkutvikling og næringsutvikling i det berørte området.Sametinget påpeker at Regjeringen er forpliktet til konsultasjoner i forkant av avgjørelsen om driftskonsesjon og forventer at disse konsultasjoner vil foregå i god tro med formål om å bli enig.På bakgrunn av dette konkluderer Sametinget at:Sametinget konstaterer at konsultasjoner med rettighetshavere ikke er gjennomført i henhold til intensjonen i konsultasjonsavtalen. Når det ikke er oppnådd forhåndsinformert samtykke med berørte rettighetshavere, kan ikke Sametinget gi sitt samtykke til oppstart av drift ved Nussir og Gumppenjunni.</p>
    <p>Saken påbegynt 03.03.16 kl. 11.10 Av 39 representanter var  39  til stede. Voteringen ble gjennomført i følgende rekkefølge:</p>
    <list>
      <p type="listitem">Forslag 9 ble trukket</p>
      <p type="listitem">Forslag 7 ble forkastet med  37  mot  2  stemmer</p>
      <p type="listitem">Forslag 1 ble  forkastet med 30 mot 9 stemmer.</p>
      <p type="listitem">Forslag 2 ble  forkastet med 31 mot 8 stemmer</p>
      <p type="listitem">Forslag 3   ble  forkastet med 34 mot 5 stemmer</p>
      <p type="listitem">Forslag 4   ble  vedtatt med 21 mot 18 stemmer</p>
      <p type="listitem">Forslag 5   ble  forkastet med 34 mot 5 stemmer</p>
      <p type="listitem">Forslag 6   ble  forkastet med 32 mot 7 stemmer</p>
      <p type="listitem">Forslag 10  , del I ble forkastet med 26 mo  t 13 stemmer</p>
      <p type="listitem">Forslag 10, del II (6. avsnitt) ble forkastet med 27 mot 12 stemmer</p>
    </list>
    <list>
      <p type="listitem">Nærings- og kulturkomiteens tilrådning ble vedtatt med 24 mot 15 stemme</p>
    </list>
    <p>Protokolltilførsler</p>
    <p>Det ble ikke fremmet noen protokolltilførsler i saken.  Taleliste og replikkordskifte</p>
    <p>Innlegg</p>
    <p>Replikk</p>
    <p>Inger Eline Eriksen, saksordfører</p>
    <p>Aud Marthinsen</p>
    <p>Christina Henriksen</p>
    <p>Inger Eline Eriksen</p>
    <p>Mariann Wollmann Magga</p>
    <p>Kirsti Guvsám</p>
    <p>Ellinor Marita Jåma</p>
    <p>Inger Eline Eriksen</p>
    <p>Mariann Wollmann Magga</p>
    <p>Lars Filip Paulsen</p>
    <p>Sandra Márjá West</p>
    <p>Piera Heaika Muotka</p>
    <p>Inger Eline Eriksen</p>
    <p>Lars Filip Paulsen</p>
    <p>Mariann Wollmann Magga, til forr. orden</p>
    <p>Vibeke Larsen, til forr. orden</p>
    <p>Toril Bakken Kåven, til forr. orden</p>
    <p>Lars Filip Paulsen, til forr. orden</p>
    <p>Arthur Johan Tørfoss</p>
    <p>Christina Henriksen</p>
    <p>Mariann Wollmann Magga</p>
    <p>Kirsti Guvsám</p>
    <p>Arthur Johan Tørfoss</p>
    <p>Christina Henriksen</p>
    <p>Mariann Wollmann Magga</p>
    <p>Inger Eline Eriksen</p>
    <p>Jørn Are Gaski</p>
    <p>Christina Henriksen</p>
    <p>Beaska Niillas</p>
    <p>Mariann Wollmann Magga</p>
    <p>Láilá Susanne Vars</p>
    <p>Inger Eline Eriksen</p>
    <p>Beaska Niillas</p>
    <p>Tor Gunnar Nystad</p>
    <p>Kjetil Romsdal</p>
    <p>Inger Eline Eriksen</p>
    <p>10</p>
    <p>Silje Karine Muotka</p>
    <p>11</p>
    <p>Láilá Susanne Vars</p>
    <p>12</p>
    <p>Per Andersen Bæhr</p>
    <p>13</p>
    <p>Ellinor Marita Jåma</p>
    <p>14</p>
    <p>Per Mathis Oskal</p>
    <p>15</p>
    <p>Kirsti Guvsám</p>
    <p>16</p>
    <p>Sandra Márjá West</p>
    <p>Lars Filip Paulsen, til forr. orden</p>
    <p>Mariann Wollmann Magga</p>
    <p>17</p>
    <p>Vibeke Larsen</p>
    <p>18</p>
    <p>Marie Therese N. Aslaksen</p>
    <p>19</p>
    <p>Ellinor Marita Jåma</p>
    <p>20</p>
    <p>Mariann Wollmann Magga</p>
    <p>Kirsti Guvsám, til forr. orden</p>
    <p>Láilá Susanne Vars, til forr. orden</p>
    <p>Toril Bakken Kåven, til forr. orden</p>
    <p>Aud Marthinsen, til forr. orden</p>
    <p>21</p>
    <p>Inger Eline Eriksen</p>
    <p>SP  - vedtak:</p>
    <p>Sametinget konstaterer at de samlede negative konsekvensene er så store for fiske, reindrift, miljø, og samisk kultur og samfunn at det ikke kan etableres gruvedrift i Nussir og Gumppenjunni i Repparfjord. Sametinget ber Nussir ASA og Regjeringen legge avgjørende vekt på hensynet til miljø, eksisterende bærekraftige næringer og samisk kultur og samfunn og slik ikke gå videre med planer om, eller tillate etablering av denne gruvedriften. Sametinget viser til at Stortinget vedtok ny minerallov i 2009 uten Sametingets samtykke. Sametinget holder fast ved at mineralloven ikke oppfyller statens folkerettslige forpliktelser overfor samene. Sametinget ser at gjeldende lovverk ikke gir forutsigbarhet for alle parter og mulighet for sameksistens mellom tradisjonelle og nye næringer. Behandling av saken ble avsluttet 03.03.16 kl. 16.20</p>
    <p>Ášši/Sak  007/16</p>
    <p>Sametingets plenum</p>
    <p>Ášši/Sak  002/16</p>
    <p>Nærings- og kulturkomiteen</p>
    <p>Framtidige prosesser for tilpasning av reintall</p>
    <p>Arkivsaknr.</p>
    <p>14/3603</p>
    <p>Behandlinger</p>
    <p>Politisk nivå</p>
    <p>Møtedato</p>
    <p>Saksnr.</p>
    <p>Sametingsrådet</p>
    <p>27.01.16</p>
    <p>SR 016/16</p>
    <p>Nærings- og kulturkomiteen</p>
    <p>29.02. – 01.03.16.</p>
    <p>NKK</p>
    <p>Sametingets plenum</p>
    <p>02. – 04.03.16</p>
    <p>SP 07/16</p>
    <p>Vedlegg</p>
    <p>Forslag og merknader   Sametingsrådets forslag til innstilling:   Sametinget mener at det er svært viktig at grunnlaget for en økologisk bærekraftig reindrift opprettholdes. Det er viktig at reintallet holdes på et stabilt bærekraftig nivå for både å sikre beitegrunnlaget og for å sikre produksjon og lønnsomhet for den enkelte. Samtidig må økologisk bærekraft også avspeiles i areal- og rovdyrpolitikken. Det er urimelig at reindriftsutøvere stadig må redusere reintallet samtidig som arealpresset og rovviltpresset øker.   For at framtidige løsninger skal være forankret og ha legitimitet i reindriftsnæringen og det samiske samfunnet, er det av avgjørende betydning at bestemmelser og vedtak tar utgangspunkt i samiske sedvaner og rettsoppfatninger. Det er derfor viktig at framtidige prosesser og tiltak utvikles i samråd med reindriftssamene og Sametinget.   Sametinget ber Landbruks- og matdepartementet snarest igangsette prosesser for å sikre dette når det gjelder reintallstilpasning. I denne prosessen bør følgende momenter inngå:</p>
    <list>
      <p type="listitem">Evaluering av den gjennomførte prosessen med reintallstilpasning.</p>
      <p type="listitem">Gjennomgang av bruksregelarbeidet og kriteriene for fastsetting av reintall.</p>
      <p type="listitem">Gjennomgang av reindriftslovens bestemmelser om reintall med sikte på å foreslå lovendringer som er bedre egnet enn dagens. Dette bør gjøres i forbindelse med en helhetlig gjennomgang av reindriftsloven.</p>
      <p type="listitem">Avviklingsstøtte til siidaandeler som vil slutte med reindrift.</p>
      <p type="listitem">Reintallsfastsettelse for den enkelte siida må ta utgangspunkt i alle årstidsbeiter. Statlige myndigheter må ta ansvar for å avklare rettighetssituasjonen på vinterbeitene.</p>
    </list>
    <p>Nærings- og kulturkomiteen  -  002/16</p>
    <p>NKK  - vedtak:</p>
    <p>Innledning</p>
    <p>Sametingets nærings- og kulturkomité har behandlet sak 7/16 Framtidige prosesser for tilpasning av reintall  . Sametinget har i tidligere saker, Sp 59/12 og Sp 46/14, behandlet spørsmål om reintilpasning i Finnmark.</p>
    <p>Sametingets nærings- og kulturkomité  fremmer  følgende innstilling:</p>
    <p>Forslag</p>
    <p>Forslag  fra medlemmene i Arbeiderpartiet (AP  )  Mariann Wollmann Magga, Per Mathis Oskal og Stein Are Olsen  , Norske Samers Riksforbund (NSR)  Mathis N. Eira, Nora Bransfjell og Tor Gunnar Nystad  ,  Norske Samers Riksforbund/Samefolkets parti (NSR/SfP)Christina Henriksen  ,  Flyttsamelista Per A. Bær:</p>
    <p>Forslag 1</p>
    <p>Sametinget mener at det er svært viktig at grunnlaget for en økologisk bærekraftig reindrift opprettholdes. Det er viktig at reintallet holdes på et stabilt bærekraftig nivå for både å sikre beitegrunnlaget og for å sikre produksjon og lønnsomhet for den enkelte. Samtidig må økologisk bærekraft også avspeiles i areal- og rovdyrpolitikken. Det er urimelig at reindriftsutøvere stadig må redusere reintallet samtidig som arealpresset og rovviltpresset øker. For at framtidige løsninger skal være forankret og ha legitimitet i reindriftsnæringen og det samiske samfunnet, er det av avgjørende betydning at bestemmelser og vedtak tar utgangspunkt i samiske sedvaner og rettsoppfatninger. Det er derfor viktig at framtidige prosesser og tiltak utvikles i samråd med reindriftssamene og Sametinget.</p>
    <p>Sametinget er av den oppfatning at Reindriftsloven ikke ivaretar langtidsperspektivet rundt reintallsreduksjonen. Reindriftsamer i reinbeitedistrikter, siidaer og siidaandelsnivå som har fått pålegg om reduksjon uttrykker bekymring for hvilke konsekvenser det vil ha om det totale reintallet øker og hvilke regler som da vil gjelde. Sametinget anser at det vil være formålstjenelig at myndighetene strekker seg langt for å igangsette en prosess for å sikre forutsigbarhet og stabilitet for reindriftsamene.</p>
    <p>For at et øvre reintall kan settes på en forsvarlig økologisk bærekraftig måte, er reinbeitedistriktene/ siidaene helt avhengig av å ha avklarte grenser for sine årstidsbeiter. Innføring av fellesbeiteområdet  må sees på som en viktig faktor for den situasjonen med reintallsfastsetting man nå befinner seg i. Uten at disse grensene er avklart basert på opparbeidede rettigheter, vil reintallsfastsettingen være problematisk.</p>
    <p>Disse problemstillinger ble omtalt av reineiere og reinbeitedistrikter, og av politikere i forbindelse med lovendringen i 2007 da man innførte det som i loven heter <span type="quote">«forholdsmessige reduksjon»</span>. Den negative følgen som ble påpekt, var nettopp det at reintallet ville øke, fordi lovendringen medførte at det var fritt frem for de som ønsket å øke reintallet. Det som omtales som <span type="quote">«selvstyre»</span> vil ikke fungere i forhold til <span type="quote">«forholdsmessig reduksjon»</span>.</p>
    <p>Bestemmelsene om <span type="quote">«forholdmessig reduksjon»</span> og den offentlige forvaltningen av dem,  er  ikke i tråd med selvbestemmelsesprinsippene som er nedfelt i menneskerettighetslovgivningen, folkeretten og internasjonal urfolksrett. Selvbestemmelse skal sikre at både individer og grupper blir hørt, og at deres syn kommer med i beslutningsgrunnlaget når det skal besluttes noe som gjelder dem. Dette blir ikke fulgt i dagens reindriftsforvaltning. Vi mener det i stedet må i større grad legges til rette for at reinbeitedistriktene/siidaene kan gis verktøy til å sikre gode prosesser i utøvelsen av selvstyre.</p>
    <p>Selvstyre er ikke synonymt med selvbestemmelse. Kollektiv og individuell selvbestemmelse for urfolk er en demokratisk og likeverdig rett, som urfolk i hele verden har. Dette har urfolk til felles med alle andre folk i verden. Selvbestemmelse er noe som alle folk, grupper og individer har, i henhold til menneskerettighetene.</p>
    <p>Sametinget kan ikke se at en ytterligere innstramming i selvbestemmelsen for reineierne i en siida, skal tjene det formål å hindre at reintallet i siidaen skal øke. De bestemmelsene som allerede er innført i de rammene som finnes for bruksreglene, er tilstrekkelig etter vårt syn, forutsatt at Landbruksdirektoratet, Fylkesmannen og den øvrige reindriftsforvaltningen utfører de oppgavene de har i den forbindelse. Reglene som finnes, må handheves, og det kan ikke innføres regler som gjør at myndighetene kan gripe direkte inn i privatrettslige anliggender som reintallfastsettelse på siidaandelsnivå er.</p>
    <p>Det var forutsatt da lovendringen kom, at bruksreglene på vinterbeite skulle være stadfestet. Man gikk i gang med fastsetting av reintall,   før forholdene på vinterbeitenivå med fellesbeiter, var utredet rettslig. Dette var en forutsetning for at en skulle kunne løse problemene med reintall gjennom bruksreglene og gjennom bruk av virkemidlene i reindriftsloven. I dag er dette svært problematisk, og mange siidaer/reinbeitedistrikt har sett seg nødt til selv å gå rettens vei for å få avklart sine beiterettigheter. Selv i de tilfeller dette er avklart gjennom endelig dom i rettsapparatet, har ikke reindriftsmyndighetene klart å regulere reintall og beiting i henhold til loven. Sametinget mener at myndighetene må ruste opp og dimensjonere sin egen forvaltning.</p>
    <p>Revisjonen av Reindriftsloven fra 2007 og 2012 må sies å være en bit-for-bit endring av loven. Det er sterkt beklagelig at  det  ikke det er gjennomført en helhetlig gjennomgang av reindriftsloven. Loven av 2007 hadde som formål å klargjøre selvbestemmelse  n  , mens senere endringer har handlet om sanksjoner som forvaltningsnivåene har fått. Uten at reindriftens styringsorganer og organisasjon er medvirkende i utforming av slike endringer, ser vi at lovendringene ikke har tatt høyde for ulike problemstillinger og konsekvenser. Distriktenes mangeårige arbeid med egne bruksplaner og reintallstilpasninger bygd på prinsippene fra kriterieutvalget ble heller ikke lagt til grunn når reintallreduksjonsprosessen startet.</p>
    <p>Reindriftssamene har den samme rett til anerkjennelse, vern av og beskyttelse av sine opparbeidede beiterettigheter som øvrige beitenæringer i landet, og det må sikres at reintallfastsetting bygger på disse rettsprinsippene.</p>
    <list>
      <p type="listitem">Evaluering av den gjennomførte prosessen med reintallstilpasning.</p>
      <p type="listitem">Gjennomgang av bruksregelarbeidet og kriteriene for fastsetting av reintall.</p>
      <p type="listitem">Gjennomgang av reindriftslovens bestemmelser om reintall med sikte på å foreslå lovendringer som er bedre egnet enn dagens. Dette bør gjøres i forbindelse med en helhetlig gjennomgang av reindriftsloven.</p>
      <p type="listitem">Avviklingsstøtte til siidaandeler som vil slutte med reindrift.</p>
      <p type="listitem">Reintallsfastsettelse for den enkelte siida må ta utgangspunkt i alle årstidsbeiter.</p>
    </list>
    <p>Statlige myndigheter må ta ansvar for å avklare rettighetssituasjonen på vinterbeitene. I spørsmål om reintall i Finnmark, har det vært fokusert ensidig på faktorer hos reineierne. Det har vært lite fokus på systemfaktorer, og hva det er som gjør at noen enkeltreineiere kan <span type="quote">«gå under radaren»</span>, øke reintallet sitt og ødelegge for de mange som faktisk er lovlydige. Reintall må problematiseres, det er det stor enighet om i hele næringa. Begrunnelsene må være reindriftsfaglig og forvaltningsfaglige, og de må være basere seg på fakta. Fokus må rettes mer mot virkemidlene og hva som skal til for at de skal virke.</p>
    <p>De som har ansvar i form av politisk makt, må nå sørge for at det er tilstrekkelige ressurser tilgjengelig for den offentlige reindriftsforvaltningen og alle andre offentlige organer som skal betjene reindriftsnæringen. De feil og mangler som eksisterer på grunn av at virkemidlene i loven, samt systemet som skal forvalte virkemidlene. Systemet er ikke tilpasset den praktiske reindriften, og forvaltningen må ha den kompetanse som må til. Dette må nå rettes opp.</p>
    <p>Sametinget ønsker også å peke på at Riksrevisjonen har produsert kunnskapsdokumentasjon om disse problemstillingene. Denne dokumentasjon må legges til grunn når en skal utrede fremtidige prosesser og lovendringer.</p>
    <p>Konklusjonen vår er at det finnes tilstrekkelige virkemidler i loven til å få ned reintallet på det fastsatte nivå for de som er i første reduksjonsrunde, og ytterligere nye runder med pålegg om reintallsreduksjon må fryses til  a  rbeidsgruppen som jobber med videreutvikling av internkontroll, selvstyre og tiltak for konfliktløsing i reindrifta har lagt frem sine konklusjoner.</p>
    <p>Sametinget ber Landbruks- og matdepartementet snarest igangsette prosesser for å sikre dette når det gjelder reintallstilpasning. I denne prosessen bør følgende momenter inngå:</p>
    <p type="listitem">Utvalget som skal evaluere selvstyre og intern organisering må få gjøre ferdig sitt arbeid</p>
    <p type="listitem">Fryse nye reintallsreduksjoner, med utgangspunkt i det reintall som var i 2007</p>
    <p type="listitem">Fylkesmannen skal ikke ha rett til å fastsette reintall pr. siidaandel. Dersom det gjøres må det iså fall være Reindriftsstyret, som er det eneste organ med reindriftssamisk beslutningsmedvirkning.</p>
    <p type="listitem">Evaluering av den gjennomførte prosessen med reintallstilpasning.</p>
    <p type="listitem">Gjennomgang av bruksregelarbeidet og kriteriene for fastsetting av reintall.</p>
    <p type="listitem">Gjennomgang av reindriftslovens bestemmelser om reintall med sikte på å foreslå lovendringer som er bedre egnet enn dagens. Dette bør gjøres i forbindelse med en helhetlig gjennomgang av reindriftsloven.</p>
    <p type="listitem">Avviklingsstøtte til siidaandeler som vil slutte med reindrift.</p>
    <p type="listitem">Reintallsfastsettelse for den enkelte siida må ta utgangspunkt i alle årstidsbeiter.</p>
    <p type="listitem">Statlige myndigheter må ta ansvar for å avklare rettighetssituasjonen på vinterbeitene.</p>
    <p>Forslag   fra Nordkalottfolket</p>
    <p>Forslag 2</p>
    <p>F  ørste setning  i andre avsnitt</p>
    <p>For at framtidige løsninger skal være forankret og ha legitimitet i reindriftsnæringen og det samiske samfunnet, er det  av  avgjørende bet  ydning at bestemmelser og vedtak oppfattes som rettferdige, og at reindriftsutøvere behandles likeverdig seg imellom, og likeverdig i forhold til andre viktige aktører i de områdene de bruker ressurser.</p>
    <p>Nytt 4. kulepunkt</p>
    <list>
      <p type="listitem">Ved en helhetlig gjennomgan av reindriftsloven vil viktige momenter være likeverdighet innad i næringen, og mellom ulike næringer og brukere i utmarka.</p>
    </list>
    <p>Forslag  fra  Fremskrittspartiet (Frp)</p>
    <p>Forslag 3</p>
    <p>Fremtidige prosesser for tilpassing av reintallet   (erstatter Sametingsrådets innstilling)</p>
    <p>Den prosessen som er satt i gang må fullføres. Bærekraften må opprettholdes. Det er viktig at reintallet holdes på et stabilt nivå både for å sikre beitegrunnlaget og for å sikre produksjon og lønnsomhet for den enkelte.</p>
    <p>Bærekraft betyr blant annet også å klare seg med mindre subsidier. For å få redusert subsidiene må reindriftslovens ordninge  r  med fellesbeiter, (høst og vinterbeiter) avvikles. Alle årstidsbeiter innlemmes i det enkelte sommerbeitedistrikt. Dette vil gi næringen den etterspurte lønnsomheten.</p>
    <p>Samtidig må også reindriften forholde seg til en moderne virkelighet. Vekst og utvikling i kommunene medfører annen bruk av arealer, og det er viktig at ikke reindrifta blir en bremsekloss for utviklingen av Nord-Norge. Rovdyr og ørneangrep gjør stor skade for reindrifta, og det må åpnes for felling av fredede arter for  å  sikre dyrevelferd.</p>
    <p>Fremtidige prosesser og tiltak må utvikles i samråd med reindriftsnæringen   og de berørte grunneiere.</p>
    <p>Komiteens tilrådning</p>
    <p>Komiteen har ikke flere merknader eller forslag og råder Sametinget å vedta følgende: Sametinget støtter for øvrig sametingsrådets forslag til innstilling</p>
    <p>Sametingets plenum  -  007/16</p>
    <p>Saken påbegynt 03.03.16 kl. 16.50  Votering  Av 39 representanter var 39 til stede. Voteringen ble gjennomført i følgende rekkefølge:</p>
    <list>
      <p type="listitem">Forslag 3 ble forkastet med 37 mot 2 stemmer.</p>
      <p type="listitem">Forslag 2 ble forkastet med 35 mot 4 stemmer</p>
      <p type="listitem">Forslag 1 ble vedtatt med 34 mot 5 stemmer.</p>
      <p type="listitem">Nærings- og kulturkomiteens tilrådning ble forkastet med 35 mot 4 stemmer</p>
    </list>
    <p>Protokoll tilførsler  Det ble ikke fremmet noen protokolltilførsler i saken.</p>
    <p>Innlegg</p>
    <p>Replikk</p>
    <p>Mathis Nilsen Eira, saksordfører</p>
    <p>Per Mathis Oskal</p>
    <p>Per Andersen Bæhr</p>
    <p>Marit Kirsten Anti Gaup</p>
    <p>Per Andersen Bæhr</p>
    <p>Mariann Wollmann Magga</p>
    <p>Silje Karine Muotka</p>
    <p>Christina Henriksen</p>
    <p>Nora Marie Bransfjell</p>
    <p>Arthur Johan Tørfoss</p>
    <p>Ellinor Marita Jåma</p>
    <p>Nora Marie Bransfjell</p>
    <p>Arthur Johan Tørfoss</p>
    <p>Ellinor Marita Jåma</p>
    <p>10</p>
    <p>Láilá Susanne Vars</p>
    <p>Per Andersen Bæhr</p>
    <p>Marit Kirsten Anti Gaup</p>
    <p>Láilá Susanne Vars</p>
    <p>11</p>
    <p>Ellinor Guttorm Utsi</p>
    <p>12</p>
    <p>Kjetil Romsdal</p>
    <p>13</p>
    <p>Silje Karine Muotka</p>
    <p>Mariann Wollmann Magga</p>
    <p>Silje Karine Muotka</p>
    <p>14</p>
    <p>Ellen Kristine Saba</p>
    <p>15</p>
    <p>Mathis Nilsen Eira, saksordfører</p>
    <p>Mariann Wollmann Magga, forretningsorden</p>
    <p>Toril Bakken Kåven, forretningsorden</p>
    <p>Mathis Nilsen Eira, forretningsorden</p>
    <p>SP  - vedtak:</p>
    <p>Sametinget mener at det er svært viktig at grunnlaget for en økologisk bærekraftig reindrift opprettholdes. Det er viktig at reintallet holdes på et stabilt bærekraftig nivå for både å sikre beitegrunnlaget og for å sikre produksjon og lønnsomhet for den enkelte. Samtidig må økologisk bærekraft også avspeiles i areal- og rovdyrpolitikken. Det er urimelig at reindriftsutøvere stadig må redusere reintallet samtidig som arealpresset og rovviltpresset øker. For at framtidige løsninger skal være forankret og ha legitimitet i reindriftsnæringen og det samiske samfunnet, er det av avgjørende betydning at bestemmelser og vedtak tar utgangspunkt i samiske sedvaner og rettsoppfatninger. Det er derfor viktig at framtidige prosesser og tiltak utvikles i samråd med reindriftssamene og Sametinget.</p>
    <p>Sametinget er av den oppfatning at Reindriftsloven ikke ivaretar langtidsperspektivet rundt reintallsreduksjonen. Reindriftsamer i reinbeitedistrikter, siidaer og siidaandelsnivå som har fått pålegg om reduksjon uttrykker bekymring for hvilke konsekvenser det vil ha om det totale reintallet øker og hvilke regler som da vil gjelde. Sametinget anser at det vil være formålstjenelig at myndighetene strekker seg langt for å igangsette en prosess for å sikre forutsigbarhet og stabilitet for  reindriftsamene.</p>
    <p>For at et øvre reintall kan settes på en forsvarlig økologisk bærekraftig måte, er reinbeitedistriktene/ siidaene helt avhengig av å ha avklarte grenser for sine årstidsbeiter. Innføring av fellesbeiteområdet må sees på som en viktig faktor for den situasjonen med reintallsfastsetting man nå befinner seg i. Uten at disse grensene er avklart basert på opparbeidede rettigheter, vil reintallsfastsettingen være problematisk.</p>
    <p>Disse problemstillinger ble omtalt av reineiere og reinbeitedistrikter, og av politikere i forbindelse med lovendringen i 2007 da man innførte det som i loven heter <span type="quote">«forholdsmessige reduksjon»</span>. Den negative følgen som ble påpekt, var nettopp det at reintallet ville øke, fordi lovendringen medførte at det var fritt frem for de som ønsket å øke reintallet. Det som omtales som <span type="quote">«selvstyre»</span> vil ikke fungere i forhold til <span type="quote">«forholdsmessig reduksjon»</span>.</p>
    <p>Bestemmelsene om <span type="quote">«forholdmessig reduksjon»</span> og den offentlige forvaltningen av dem,  er  ikke i tråd med selvbestemmelsesprinsippene som er nedfelt i menneskerettighetslovgivningen, folkeretten og internasjonal urfolksrett. Selvbestemmelse skal sikre at både individer og grupper blir hørt, og at deres syn kommer med i beslutningsgrunnlaget når det skal besluttes noe som gjelder dem. Dette blir ikke fulgt i dagens reindriftsforvaltning. Vi mener det i stedet må i større grad legges til rette for at reinbeitedistriktene/siidaene kan gis verktøy til å sikre gode prosesser i utøvelsen av selvstyre.</p>
    <p>Selvstyre er ikke synonymt med selvbestemmelse. Kollektiv og individuell selvbestemmelse for urfolk er en demokratisk og likeverdig rett, som urfolk i hele verden har. Dette har urfolk til felles med alle andre folk i verden. Selvbestemmelse er noe som alle folk, grupper og individer har, i henhold til menneskerettighetene.</p>
    <p>Sametinget kan ikke se at en ytterligere innstramming i selvbestemmelsen for reineierne i en siida, skal tjene det formål å hindre at reintallet i siidaen skal øke. De bestemmelsene som allerede er innført i de rammene som finnes for bruksreglene, er tilstrekkelig etter vårt syn, forutsatt at Landbruksdirektoratet, Fylkesmannen og den øvrige reindriftsforvaltningen utfører de oppgavene de har i den forbindelse. Reglene som finnes, må handheves, og det kan ikke innføres regler som gjør at myndighetene kan gripe direkte inn i privatrettslige anliggender som reintallfastsettelse på siidaandelsnivå er.</p>
    <p>Det var forutsatt da lovendringen kom, at bruksreglene på vinterbeite skulle være stadfestet. Man gikk i gang med fastsetting av reintall,   før forholdene på vinterbeitenivå med fellesbeiter, var utredet rettslig. Dette var en forutsetning for at en skulle kunne løse problemene med reintall gjennom bruksreglene og gjennom bruk av virkemidlene i reindriftsloven. I dag er dette svært problematisk, og mange siidaer/reinbeitedistrikt har sett seg nødt til selv å gå rettens vei for å få avklart sine beiterettigheter. Selv i de tilfeller dette er avklart gjennom endelig dom i rettsapparatet, har ikke reindriftsmyndighetene klart å regulere reintall og beiting i henhold til loven. Sametinget mener at myndighetene må ruste opp og dimensjonere sin egen forvaltning.</p>
    <p>Revisjonen av Reindriftsloven fra 2007 og 2012 må sies å være en bit-for-bit endring av loven. Det er sterkt beklagelig at  det  ikke det er gjennomført en helhetlig gjennomgang av reindriftsloven. Loven av 2007 hadde som formål å klargjøre selvbestemmelse  n  , mens senere endringer har handlet om sanksjoner som forvaltningsnivåene har fått. Uten at reindriftens styringsorganer og organisasjon er medvirkende i utforming av slike endringer, ser vi at lovendringene ikke har tatt høyde for ulike problemstillinger og konsekvenser. Distriktenes mangeårige arbeid med egne bruksplaner og reintallstilpasninger bygd på prinsippene fra kriterieutvalget ble heller ikke lagt til grunn når reintallreduksjonsprosessen startet.</p>
    <p>Reindriftssamene har den samme rett til anerkjennelse, vern av og beskyttelse av sine opparbeidede beiterettigheter som øvrige beitenæringer i landet, og det må sikres at reintallfastsetting bygger på disse rettsprinsippene.</p>
    <p>I spørsmål om reintall i Finnmark, har det vært fokusert ensidig på faktorer hos reineierne. Det har  vært lite fokus på systemfaktorer, og hva det er som gjør at noen enkeltreineiere kan <span type="quote">«gå under radaren»</span>, øke reintallet sitt og ødelegge for de mange som faktisk er lovlydige. Reintall må problematiseres, det er det stor enighet om i hele næringa. Begrunnelsene må være reindriftsfaglig og forvaltningsfaglige, og de må være basere seg på fakta. Fokus må rettes mer mot virkemidlene og hva som skal til for at de skal virke.</p>
    <p>De som har ansvar i form av politisk makt, må nå sørge for at det er tilstrekkelige ressurser tilgjengelig for den offentlige reindriftsforvaltningen og alle andre offentlige organer som skal betjene reindriftsnæringen. De feil og mangler som eksisterer på grunn av at virkemidlene i loven, samt systemet som skal forvalte virkemidlene. Systemet er ikke tilpasset den praktiske reindriften, og forvaltningen må ha den kompetanse som må til. Dette må nå rettes opp.</p>
    <p>Sametinget ønsker også å peke på at Riksrevisjonen har produsert kunnskapsdokumentasjon om disse problemstillingene. Denne dokumentasjon må legges til grunn når en skal utrede fremtidige prosesser og lovendringer.</p>
    <p>Konklusjonen vår er at det finnes tilstrekkelige virkemidler i loven til å få ned reintallet på det fastsatte nivå for de som er i første reduksjonsrunde, og ytterligere nye runder med pålegg om reintallsreduksjon må fryses til  a  rbeidsgruppen som jobber med videreutvikling av internkontroll, selvstyre og tiltak for konfliktløsing i reindrifta har lagt frem sine konklusjoner.</p>
    <p>Sametinget ber Landbruks- og matdepartementet snarest igangsette prosesser for å sikre dette når det gjelder reintallstilpasning. I denne prosessen bør følgende momenter inngå:</p>
    <p type="listitem">Utvalget som skal evaluere selvstyre og intern organisering må få gjøre ferdig sitt arbeid</p>
    <p type="listitem">Fryse nye reintallsreduksjoner, med utgangspunkt i det reintall som var i 2007</p>
    <p type="listitem">Fylkesmannen skal ikke ha rett til å fastsette reintall pr. siidaandel. Dersom det gjøres må det iså fall være Reindriftsstyret, som er det eneste organ med reindriftssamisk beslutningsmedvirkning.</p>
    <p type="listitem">Evaluering av den gjennomførte prosessen med reintallstilpasning.</p>
    <p type="listitem">Gjennomgang av bruksregelarbeidet og kriteriene for fastsetting av reintall.</p>
    <p type="listitem">Gjennomgang av reindriftslovens bestemmelser om reintall med sikte på å foreslå lovendringer som er bedre egnet enndagens. Dette bør gjøres i forbindelse med en helhetlig gjennomgang av reindriftsloven.</p>
    <p type="listitem">Avviklingsstøtte til siidaandeler som vil slutte med reindrift.</p>
    <p type="listitem">Reintallsfastsettelse for den enkelte siida må ta utgangspunkt i alle årstidsbeiter.</p>
    <p type="listitem">Statlige myndigheter må ta ansvar for å avklare rettighetssituasjonen på vinterbeitene.</p>
    <p>Behandlingen av saken ble avsluttet 03.03.16 kl. 18.15.</p>
    <p>Ášši/Sak  008/16</p>
    <p>Sametingets plenum</p>
    <p>Ášši/Sak  001/16</p>
    <p>Oppvekst-, omsorg- og utdanningskomiteen</p>
    <p>Sametingsmelding om høyere utdanning og forskning</p>
    <p>Arkivsaknr.</p>
    <p>14/896</p>
    <p>Behandlinger</p>
    <p>Politisk nivå</p>
    <p>Møtedato</p>
    <p>Saksnr.</p>
    <p>Sametingsrådet</p>
    <p>27.01.16</p>
    <p>SR 017/16</p>
    <p>Oppvekst-, omsorg- og utdanningskomiteen</p>
    <p>29.02. – 01.03.16</p>
    <p>OOUK</p>
    <p>Sametingets plenum</p>
    <p>02. – 04.03.16</p>
    <p>SP 08/16</p>
    <p>Vedlegg</p>
    <p>Forslag og merknader   Sametingsrådets forslag til innstilling:   1. Innledning</p>
    <list>
      <p type="listitem">Bakgrunn</p>
    </list>
    <p>Høyere utdanning og forskning bidrar til styrking av samisk språk, identitet, kultur og samfunnsliv. Dette er fundamentale sider i et hvert menneskes liv. Sametinget setter derfor gjennom denne sametingsmeldingen om høyere utdanning og forskning, fokus på kunnskapsutvikling som er av betydning for den enkelte same og for det samiske samfunnet.</p>
    <p>Samenes status og rett til selvbestemmelse som folk og urfolk er utgangspunktet for  Sametingets overordnede politikk og visjoner for de samiske samfunn. I dette ligger også retten til og ansvaret for å definere hvilke verdigrunnlag og hvilken kunnskapsproduksjon Sametinget mener er nødvendig i utviklingen av det samiske samfunnet. Dette betyr at Sametinget skal sikre at det samiske samfunnets overordnede kunnskapsbehov defineres og løses.</p>
    <p>I Sametingets budsjett for 2015 kap. 3.1. Sametingets verdigrunnlag, beskrives et grunnprinsipp som gjelder for alle samfunnsområder:</p>
    <p>
      <span type="quote">«  Staten Norge er bygget på territoriet til to folk, samer og nordmenn. Det innebærer at samisk språk, kultur og samfunnsliv i prinsippet skal ha likeverdige muligheter til utvikling og beskyttelse som norsk språk og kultur. Vi skal selv definere vår fortid, nåtid og framtid. Hvis vi har disse rettighetene og mulighetene på lik linje med norske samfunn, er det selvbestemmelse i praksis. En selvbestemmelse som skal forvaltes i dialog og samarbeid med samfunnet rundt oss  .»</span>
    </p>
    <p>Her beskrives også kunnskap som en bærebjelke for det fremtidige samiske samfunn:</p>
    <p>
      <span type="quote">«  Sametinget er en forvalter av samiske fellesverdier. Med samiske fellesverdier menes holdninger og oppfatninger som oppfattes som felles for de samiske samfunnene og den samiske kulturen, nå og i framtiden. Vår framtid er avhengig av våre barn og unge. De må ha kunnskap, kompetanse og ferdigheter som kreves for å bevare og utvikle samiske samfunn. Kunnskap, kompetanse og ferdigheter er en forutsetning for å ha noe å leve av og bidrar til en samfunnsutvikling på våre egne premisser. For Sametinget er det viktig at kunnskapen skal være basert på samisk språk og kultur.  »</span>
    </p>
    <p>Det samiske samfunnet er en del av det moderne kunnskapssamfunnet. Kunnskapsproduksjonen i Norge tar likevel i for liten grad utgangspunkt i samiske samfunn, og har for sjelden som mål å virke i og for dette samfunnet. Unntaket er Sámi allaskuvla, som er opprettet for nettopp dette formålet. En politikk for samisk høyere utdanning og forskning er nødvendig for at det samiske samfunnet utvikles på grunnlag av egne mål og prioriteringer.</p>
    <p>Sametinget bygger sin utdannings- og forskningspolitikk på at staten Norge er grunnlagt på territoriet til to folk, samer og nordmenn. Retten til utdanning er en grunnleggende menneskerettighet, og er nedfelt i flere internasjonale avtaler og konvensjoner. Denne retten må ses i sammenheng med andre menneskerettigheter som tilligger samene kollektivt, slik som retten til selvbestemmelse etter felles artikkel 1 i FN-konvensjonene om sivile og politiske rettigheter og økonomiske, sosiale og kulturelle rettigheter, begge vedtatt i 1966.</p>
    <p>1.2 Mål for Sametingets utdannings- og forskningspolitikk</p>
    <p>Et samfunn som legger til rette for å ivareta, utvikle og bruke kunnskap er godt rustet til fornying og håndtering av ulike utfordringer. Kunnskapsproduksjonen er en innvevd del av samfunnet og samfunnsutviklingen.</p>
    <p>Høyere utdanning og forskning omfatter alle samfunnsområder og er en del av et hvert menneskes liv. Sektoren bidrar til samfunnsmessig integrasjon, utvikling, alminnelig  opplysning og offentlig meningsdannelse.</p>
    <p>Ut fra denne erkjennelsen vil Sametingets overordnede politiske mål for samisk høyere utdanning og forskning være at sektoren bidrar til nødvendig kapasitet og kompetanse for den utviklingen Sametinget ønsker for det samiske samfunnet.</p>
    <p>Overordnet mål for Sametingets høyere utdannings- og forskningspolitikk:</p>
    <p>Høyere utdanning og forskning bidrar med kunnskap og menneskelige ressurser for økonomisk, kulturell og sosial utvikling i det samiske samfunnet.</p>
    <p>1.3 Definisjoner</p>
    <p>Samisk høyere utdanning</p>
    <p>Som en oppfølging av Stortingsmelding nr. 30 (2008-2009), Klima for forskning, oppnevnte Kunnskapsdepartementet i samråd med Sametinget, et utvalg som skulle belyse samisk forskning og høyere utdanning – heretter omtalt som Butenschønutvalget. Utvalget la fram rapporten <span type="quote">«Langs lange spor – om samisk forskning og høyere utdanning»</span>, for Kunnskapsdepartementet 20. juni 2012.</p>
    <p>Butenschønutvalget har i sin drøfting av definisjon av samisk høyere utdanning, sett til definisjonen gjort i <span type="quote">«Nasjonal rekrutteringsstrategi for samisk høyere utdanning 2011-2014»</span> Kunnskapsdepartementet 2010. Den nasjonale rekrutteringsstrategien ble utarbeidet av en arbeidsgruppe nedsatt av Kunnskapsdepartementet i 2009. Målet var å utarbeide en strategi for rekruttering til samisk høyere utdanning, med særlig vekt på samisk lærerutdanning og samiske språk. Butenschønutvalget valgte å definere samisk høyere utdanning bredt og på en slik måte at den samsvarte med definisjonen i den nasjonale rekrutteringsstrategien.</p>
    <p>Sametinget velger her å bruke Butenschønutvalgets definisjon på grunn av den brede tilnærmingen utvalget har valgt.</p>
    <p>Definisjon samisk høyere utdanning:</p>
    <p>Alle kurs og studieprogrammer som er relaterte til samisk språk, kultur, næringer, samfunnsforhold eller lignende, og som gir studiepoeng innenfor høyere utdanning</p>
    <p>All studiepoenggivende utdanning i samiske språk og/eller kurs med samisk som undervisningsspråk</p>
    <p>Samisk forskning</p>
    <p>Sametinget nedsatte i 1995 et utvalg for å utrede ulike problemstillinger knyttet til samisk forskning. Utvalgets rapport, <span type="quote">«Utredning  om samisk forskning»</span>,  ble avgitt Sametinget 5. desember 1996. I rapporten drøfter utvalget definisjonen av samisk forskning, og  kategoriserer ulike definisjoner i fem hovedgrupper:</p>
    <p>Subjektorienterte definisjoner - forskning er drevet av samer</p>
    <p>Objektorienterte definisjoner – forskning på samiske forhold</p>
    <p>Subjekt- og objektorienterte definisjoner - en kombinasjon av pkt. 1 og 2</p>
    <p>Resultatorienterte definisjoner – forskning som er til nytte for samene og det samiske samfunnet</p>
    <p>Kunnskaps- eller erkjennelsesmessig definisjon – forskning som utvider kunnskapen om samer og det samiske samfunnet</p>
    <p>Utvalget konkluderte med at de ikke så hensikten i og relevansen av en definisjon for hva samisk forskning er. I stedet for en statisk definisjon formulerte utvalget en målsetting for samisk forskning:</p>
    <p>Formålet med samisk forskning må være å framskaffe kunnskap som kan bidra til å styrke, bevare og utvikle det samiske samfunnet.</p>
    <p>Butenschønutvalget viser i sin rapport blant annet til denne målsettingen når de drøfter definisjonen av samisk forskning. De valgte å utforme en definisjon som de selv sier er pragmatisk og begrunnet, og også formålstjenlig for å kunne kartlegge og skaffe en oversikt over pågående samisk forskning.</p>
    <p>Sametinget velger å bruke Butenschønutvalgets definisjon av samisk forskning fordi den er vid og innehar elementer som dekker målet for samisk forskning som ble utformet av utvalget fra 1996.</p>
    <p>Definisjon samisk forskning:</p>
    <p>Samisk forskning er all forskning og FOU-virksomhet som faller inn under minst ett av disse punktene:</p>
    <p>Forskning på samiske forhold og/eller forskning for samiske formål</p>
    <p>All forskning som er gjennomført ved samiske institusjoner</p>
    <p>1.4 Avgrensninger og innhold</p>
    <p>Sametingsmelding om høyere utdanning og forskning omfatter samisk forskning og høyere utdanning slik disse er avgrenset i kapittel 1.3. Meldingen omhandler ikke behov for eller tilbud om kurs utenfor universitets- og høyskolesystemet, og tar heller ikke opp forhold rundt etterutdanningstilbud innen samiske språk og samiske emner som tilbys av disse institusjonene. Denne avgrensningen er gjort fordi kurs- og etterutdanningstilbud ikke gir  formell kompetanseheving. Det er utvilsomt et behov for ulike kurstilbud innen samiske språk og emner som ikke nødvendigvis er studiepoenggivende. Etter Lov om universiteter og høyskoler, skal institusjonene tilby etter- og videreutdanning innenfor institusjonenes virkeområde. Etterutdanning er ikke studiepoenggivende, mens tilbud innen videreutdanning gir studiepoeng.</p>
    <p>Sametinget har fått mange innspill, jf. kapittel 1.5, om forskningsbehov i det samiske samfunnet. Disse innspillene spenner vidt. Denne meldingen skal være et overordnet politisk styringsverktøy, og det er ikke mulig å omtale alle innspill. Sametinget vil understreke at det å ikke bli omtalt ikke betyr at forskningsfeltet og behovet er uviktig eller uvesentlig. I meldingen er noen samfunnsområder omtalt, og enkelte forskningsbehov blir nevnt spesielt. Dette gjenspeiler Sametingets vurderinger av kunnskapsbehov på noen sentrale områder sett utfra et samfunnsperspektiv, og ikke fra et rent forskningsfaglig perspektiv.</p>
    <p>I tillegg til samisk høyere utdanning og forskning omhandler meldingen også implementering av det samiske perspektivet i annen høyere utdanning og forskning nasjonalt.</p>
    <p>Meldingen beskriver kort i kapittel 2 gjeldende rammer for høyere utdanning og forskning sett i et samisk perspektiv.</p>
    <p>I kapittel 3 beskrives og drøftes utfordringer innen utvalgte politikkområder med mål og strategier.</p>
    <p>Meldingen inneholder ikke tiltak, men vil følges opp gjennom Sametingets årlige budsjett og eventuelle handlingsplaner som sametingsrådet utarbeider.</p>
    <p>1.5 Prosess</p>
    <p>I forbindelse med arbeidet med denne sametingsmeldingen, arrangerte sametingsrådet i september 2014 en oppstartskonferanse på Diehtosiida i Kautokeino. Norges forskningsråd, Sámi allaskuvla, UiT Norges arktiske universitet, Universitetet i Nordland og Høgskolen i Nord-Trøndelag var involvert i forberedelsene til konferansen. De innledende foredragene med gruppearbeid tok opp utfordringer og løsninger innenfor temaene samisk språk, kulturarv, tradisjoner og verdier, miljø, areal og ressurser, næringsutvikling og innovasjon, demografi og levekår og koordinering, samordning og samarbeid. Sametingsrådets redegjørelse om høyere utdanning og forskning ble lagt fram for Sametingets plenum 6. mars 2015. Hensikten var å presentere ulike utfordringer for debatt i plenum og slik få innspill til det videre arbeidet med meldingen. Redegjørelsen ble 23. mars, sammen med en invitasjon om å komme med innspill til meldingsarbeidet, sendt pr e-post til 238 aktuelle organisasjoner, institusjoner og enkeltpersoner. På Sametingets hjemmeside ble det samtidig lagt ut en artikkel med samme innhold og med oppfordring om å komme med innspill. Det kom totalt inn 23 innspill. Innspillene som kommer fra enkeltpersoner, organisasjoner og institusjoner, har vært et svært viktig og nyttig bidrag i arbeidet med meldingen. I tillegg har Harald Gaski på oppdrag fra Sametinget skrevet et notat om utfordringer i samisk forskning og forskningsadministrasjon. Innspillene spenner vidt, og flere av dem omhandler samme temaer. Når det gjelder samisk språk, pekes det på at det er behov for utdanningstilbud som spenner over hele spekteret fra  begynneropplæring til doktorgradsnivå. Videre er behovet for styrking av samisk som forskningsspråk et tilbakevendende tema. Koordinering av utdanningstilbud og styrking av språksentrene er også tatt opp av flere. Andre temaer som respondentene er særlig opptatt av er rekruttering, forskningsetikk, mangelen på samisk perspektiv i utdanningstilbud og forskning generelt, demografiske endringer og konsekvenser av disse for eksempel for samisk språkutvikling. Innspillene kan leses i sin helhet på Sametingets hjemmeside:  http://www.sametinget.no/Opplaering/Forskning-og-hoeyere-utdanning/Invitasjon-til-innspill-sametingsmelding-om-hoeyere-utdanning-og-forskning  I innspillsrunden i arbeidet med denne meldingen ble det også avholdt møter med Sametingets eldreråd og Sametingets ungdomspolitiske utvalg.  2. Rammer og rammebetingelser</p>
    <p>2.1 Samisk høyere utdanning og forskning</p>
    <p>Dagens samiske høyere utdanning og forskning er utviklet i en historisk kontekst som er av betydning for de rammer som i dag skaper utviklingsrommet for sektoren. Et eksempel er rekrutteringsgrunnlaget av samiskspråklige til samisk høyere utdanning og forskning, som ville vært adskillig større hadde ikke fornorskingspolitikken ført til massiv språkdød og usynliggjøring av samisk identitet.</p>
    <p>Den første som foreslo en egen samisk utdanningsinstitusjon var Per Fokstad, som i 1923 lanserte ideen om en egen samisk folkehøyskole, en opplysningsskole hvor all undervisning skulle foregå på samisk, og med samisk innhold i alle fag. Dette var midt i fornorskningstiden, og selv om det var krefter som jobbet for et samisk tilbud var det først på slutten av 60-tallet at den første samiske videregående skolen ble etablert i Karasjok. Sámi Allaskuvla ble etablert i 1989 for å bidra til å dekke det samiske samfunnets kunnskapsbehov, og da særlig behovet for grunnskolelærere og barnehagelærere med kompetanse i samisk språk. Samisk utdanning og forskning er høgskolens faglige profil, og samisk er hovedspråket i undervisningen, administrasjonen og blant de ansatte og studentene.</p>
    <p>Samekomiteen av 1956 avga den første statlige utredningen av samiske spørsmål, som var den eneste i sitt slag frem til 1980-tallet. Komiteen foreslo en rekke tiltak innen utdanning, deriblant også en stipendordning for samisk ungdom innen akademisk utdanning.</p>
    <p>Utdanningsrevolusjonen i Norge på 60- og 70-tallet førte til bedre muligheter for det brede lag av folket til å ta videregående og deretter høyere utdanning. Dette medførte også at flere samiske ungdommer enn tidligere tok høyere utdanning.</p>
    <p>I dag er satsingen på samisk forskning og høyere utdanning betydelig større enn i tidligere perioder. Nå finnes flere samiske akademikere både innen samisk forskning og annen forskning, og ulike høyere utdanningstilbud der undervisningsspråket er samisk gis. Dette er viktig for utviklingen av det samiske samfunnet. I lys av de behov som finnes i det samiske samfunnet mener Sametinget likevel at det er mye ugjort innen feltet, og at det er rom for forbedring og utvikling både når det gjelder utdanningstilbud og forskning. I tillegg er det et  betydelig etterslep når det gjelder integrering av et samisk innhold både innenfor høyere utdanning og forskning generelt i Norge.</p>
    <p>Samisk forskning blir i dag i hovedsak finansiert gjennom institusjonene og Norges forskningsråds (NFR) samiske forskningsprogram II, som utgår i 2017. Rammene for programmet er årlig omtrent 10 millioner. I Samiske tall forteller 8, kommentert statistikk 2015, kommer det fram at det gjennom forskningsrådssystemet samlet sett siden 1976 er bevilget ca. 167 mill. kroner til programmer og satsinger innenfor samisk humanistisk og samfunnsvitenskapelig forskning. Det vil si ca. 4,3 mill. per år i en periode på 39 år. Til sammenligning er regjeringens samlede bevilgning til forskning for 2016 på kr. 35,5 milliarder.</p>
    <p>Ifølge Butenschønutvalget var det i 2010 gitt ulike tilbud innen samisk høyere utdanning på følgende institusjoner: Høgskolen i Nord-Trøndelag, Sámi allaskuvla, Universitetet i Nordland, Universitetet i Oslo og Universitetet i Tromsø. Til sammen ble det tilbudt 142 kurs, der 64 % ga fra 2 til 10 studiepoeng – 30 studiepoeng er etter normen et fulltidsstudium pr semester. Det lave antallet studiepoeng kan tilskrives at institusjonene i noen tilfeller har definert moduler i et større emne som studium. 70 % av tilbudene ble gitt ved Sámi allaskuvla, mens Universitetet i Tromsø sto for 26 %. Det vil si at under 5 % var tilbud ved de resterende institusjonene. Samisk som undervisningsspråk gis i noen tilfeller, da i de fleste tilfeller i bachelorstudier, og i langt mindre grad på master- og doktornivå.</p>
    <p>Forskningssystemet i Norge deles i tre etter den sektoren der forskningen utføres: universitets- og høgskolesektoren, instituttsektoren og næringslivet.</p>
    <p>Ni universiteter og høgskoler oppga ifølge Butenschønutvalget at de utførte samisk forskning: høgskolene i Finnmark, Nesna og Nord-Trøndelag, samt Sámi allaskuvla, og universitetene i Bergen, Nordland, Oslo og Tromsø samt Norges tekniske naturvitenskapelige universitet.</p>
    <p>Instituttsektoren er fellesbetegnelsen på institusjoner som utfører forskning utenfor næringslivet og universitets- og høgskolesektoren. I følge Norges forskningsråds hjemmeside skal forskningsinstituttene tilby anvendt forskning av høy kvalitet og relevans for næringsliv, forvaltning og samfunnet for øvrig i et oppdragsmarked. Instituttsektoren har dessuten ansvaret for å utvikle kunnskap på nasjonalt prioriterte områder, og skal ha en rolle i forhold til innovasjon, spesielt med tanke på å koble grunnforskning og anvendt forskning.</p>
    <p>Samisk høyere utdanning og forskning foregår i 2015 i all hovedsak ved to institusjoner; Sámi Allaskuvla og UiT Norges arktiske universitet. Ifølge Butenschønutvalget har disse to institusjonene hoveddelen av studietilbudet med samisk innhold, og det store flertallet av samiske studenter søker seg til disse to institusjonene. Sámi Allaskuvla hadde 70 prosent av alle kursene på og om samiske emner i 2010, mens Universitetet i Tromsø hadde 26 % av andelen samiske kurs.</p>
    <p>I følge Butenschønutvalget var det i 2010 103 årsverk innen samisk forskning i Norge, og Universitetet i Tromsø var den største aktøren med 60 forskerårsverk. I instituttsektoren er Norsk institutt for kulturminneforskning, NIKU, den største aktøren med 7,5 forskerårsverk. 11 institusjoner hadde færre enn fem årsverk. Blant disse var Universitetet i Nordland, som har særlig ansvar for tilbud i lulesamisk, og Høgskolen i Nord-Trøndelag, som har  hovedansvar for sørsamisk språk.</p>
    <p>Sámi allaskuvla er i en særstilling som den eneste institusjonen med samisk som undervisningsspråk og som primærspråk i administrasjon, utdanning og forskning. Allaskuvla har en ambisjon om å bli et samisk og urfolksuniversitet, noe også Sametinget støtter. Utfordringen for Sámi allaskuvla har lenge vært et lavt studenttall i forhold til andre høgskoler og universiteter.</p>
    <p>Sámi Instituhtta  /Nordisk samisk institutt, NSI, ble etablert i 1973 som en egen samisk forskningsinstitusjon av Nordisk ministerråd, NMR. Instituttet var i sin tid den første samiskstyrte institusjonen i Norge, og den første fellesnordiske samiske institusjonen. Siden 2005 har NSI vært en del av  Sámi allaskuvla  s virksomhet. Sammenslåingen var et resultat av Nordisk ministerråds omlegging av finansieringsmodell. Høsten 2004 underskrev sametingspresidentene og generalsekretæren i NMR en hensiktserklæring om overføring av kontraktsansvaret for NSI fra NMR til Utdannings- og forskningsdepartementet i Norge. Hensiktserklæringen sa blant annet at NSI også i framtiden må beholdes som en nordisk institusjon. Basisfinansieringen har vært på rundt 7 millioner kroner siden 2004, og fordelingen er som følger: Norge 50%, NMR 25%, Sverige 15% og Finland 10%. Tilskuddsordningen har fungert med unntak av at Sverige enkelte år ikke har holdt sin del av avtalen. Regjeringen i Norge har som kontraktsansvarlig ansvar for å følge opp avtalepartene. Sametingspresidentene gikk med på fusjonen under forutsetning av at de nordiske landene skulle opprettholde sine bevilgninger til forskningsaktiviteten. Nordisk Ministerråd har i 2015 gjennomført en evaluering av sine bevilgninger til fem nordiske samordningsorganer for forskning, herunder samisk forskning ved Sámi allaskuvla. Fra 2017 er det foreslått en endring som medfører at ministerrådets organ NordForsk overtar forvaltningen av bevilgningene. Dette innebærer at den årlige bevilgningen til samisk forskning fra Nordisk Ministerråd faller bort, og at disse midlene blir gjenstand for konkurranse gjennom søknader. Rammene for forskningsaktiviteten endres dermed, og endringen vil blant annet medføre at deler av kapasiteten må omdisponeres til arbeid med søknader. Forskningsmiljøet ved Sámi allaskuvla er lite og sårbart, og omleggingen fra direkte til søknadsbasert bevilgning utfordrer dette miljøet. Fusjonen av forskningsmiljøene kan man anta har hatt positiv effekt på noen områder. Ulempen kan være at bortfall av den eneste samiske forskningsinstitusjonen utenfor Sámi allaskuvla har svekket konkurransen innen forskning på transnasjonale samiske temaer og spesialemner innen samisk forskning. Universitetet i Tromsø ble opprettet i 1968. Universitetet er landsdelens største og viktigste utdannings- og forskningsinstitusjon. Universitetet har hatt ansvar for samisk forskning og utdanning siden opprettelsen, og har i dag et bredt tilbud innen samiske fag og emner. Universitetet har blant annet undervisning og forskning i samisk språk og litteratur, master i urfolksstudier, samt samiske emner innen flere fagfelt. Universitetet har også et eget senter for samiske studier, underlagt Fakultet for humaniora, samfunnsfag og lærerutdanning. Etter sammenslåingen med Høgskolen i Finnmark i 2013, ble det nye navnet på fellesinstitusjonen UiT Norges arktiske Universitet. Fra 1. januar 2016 fusjonerer UiT Norges arktiske universitet med høyskolene i Harstad og Narvik. Universitetet i Nordland, (UiN), opprettet i 2011, var opprinnelig Høgskolen i Bodø, og fikk på 1980-tallet særlig ansvar for det lulesamiske språket i lærerutdanningene. UiN har per 2015 blant annet tilbud i lulesamisk språk, moderne samisk litteratur og samisk kulturkunnskap med fokus på lulesamisk område. Den samiske satsingen koordineres ifølge UiN gjennom koordineringsorganet Bájkke. Høgskolen i Nord-Trøndelag, (HINT), har hatt nasjonalt ansvar  for sørsamisk språk og kultur innen lærerutdanningene. UiN og HINT vedtok i september 2015 sammenslåing, og blir en felles institusjon fra 1.1.2016. Det nye universitetet, Nord universitet, vil da få ansvar for både lulesamisk og sørsamisk språk og kultur i lærerutdanningene. Høsten 2016 planlegger Nord universitet oppstart av det første masterprogrammet i lulesamisk.  2.2 Samisk høyere utdanning og forskning internasjonalt</p>
    <p>Samiske forskningsmiljøer har over tid utviklet kontakt og samarbeid med internasjonale miljøer som arbeider med forskning knyttet til urfolk. Forskere som jobber med samiske spørsmål i Norge og Norden er tilsluttet internasjonale forskningsnettverk innen sine fagfelt. Ofte er disse forskningsnettverkene både transnasjonale og flerfaglige. Samiske språk som fag blir undervist på høyere utdanningsnivå både i Sverige og Finland. I tillegg er det interesse for samiske språk i akademia i de nordiske land, Russland og Tyskland, spesielt innenfor de finsk-ugriske språkforskningsmiljøene. Sverige er det Vaartoe, Centrum för samisk forskning (CeSam) ved Universitetet i Umeå, som er den største institusjonen der det drives samisk forskning på nasjonalt og tverrfaglig nivå. Senteret ble opprettet i 2000 og har også et koordinerings- og informasjonsansvar. I Finland er det ved flere av universitetene samiske forskningsmiljøer som har en lang tradisjon innen samisk forskning. Giellagas instituttet ved Universitetet i Oulu har hatt nasjonalt ansvar for høyere utdanning og forskning på samisk språk og kultur siden 2005. Ved Lappi Universitehta i Rovaniemi blir det undervist i samisk kultur og samerett, og ved universitetets arktiske senter er det en avdeling for urfolksforskning der det forskes på tradisjonell og økologisk kunnskap. I Russland foregår det forskning på samiske forhold (historie, sosiologi, antropologi) ved flere institusjoner under Russlands Vitenskapsakademi (Russian Academy of Sciences), bl.a. ved Barents Centre of the Humanities under Kola Science Center i Apatity og ved Institute of Ethnology and Anthropology i Moskva. Sámi Allaskuvla er medlem i det internasjonale urfolksnettverket for høyere utdanning og forskning WINHEC (World Indigenous Nations Higher Education Consortium), som ble etablert i 2002. Sámi allaskuvla har vært medlem av WINHEC siden allaskuvla oppnådde akkreditering som urfolksinstitusjon i 2008, og bidrar aktivt til oppbyggingen av urfolks akademia. WINHEC har årlige møter, senest i august 2015. WINHEC jobber med å etablere et verdensomspennende urfolksuniversitetsnettverk WINU, World Indigenous Nations University, hvor formålet blant annet er utveksling og felles utdanninger. University of the Arctic, UArctic, ble opprettet etter initiativ fra Arktisk råd. UArctic er et nettverksuniversitet bestående av 121 deltakende forsknings- og utdanningsinstitusjoner fra Canada, Danmark/Grønland, Finland, Island, Sverige, Norge, Russland og USA. I tillegg kan institusjoner utenfor Arktis søke om medlemskap. UArctic er opprettet i samarbeid med urfolksorganisasjoner som er faste medlemmer, Permanent Participant, i Arktisk råd. Blant medlemmene fra Norge er Sámi allaskuvla, UiT Norges arktiske universitet, Universitetet i Nordland og Høgskolen i Nord-Trøndelag.</p>
    <p>Innen blant annet jus, urfolksrett og samfunnsfag foregår det komparative studier mellom samene og andre folkegrupper i verden. Den antropologiske interessen for samene har en  lang forskningstradisjon også internasjonalt, helt fra den såkalte lappologiens tid, via fysisk antropologi og til dagens historie- og kulturforskere. Urfolksforskning forgår mange steder i verden. De ulike forskningsmiljøene er viktige møteplasser for et samarbeid urfolk til urfolk, også fordi det dessverre fortsatt er slik at urfolksforskning er marginalisert innenfor nasjonalstatenes forskningssatsing. Urfolk verden over berøres av tunge prosesser knyttet til arealinngrep og ressursutvinning, klimaendringer og miljøforurensninger. Urfolks forskningsinteresser må derfor ivaretas og integreres i utdanning og forskningsprioriteringer blant annet i nordområdesatsingen. Sametinget har påtatt seg å arrangere en stor internasjonal utdanningskonferanse for urfolk i Arktis i 2016, aiec2016. Konferansen skal samle fagfolk innen utdanningssektoren under hovedtemaet <span type="quote">«Revitalisering»</span>, og være et møtested for erfaringsutveksling og inspirasjon. Utdanningskonferansene for arktiske urfolksområder har vært avholdt siden 70-tallet uten noen formelle rammer. Sametinget ønsker å sikre kontinuitet gjennom en intensjonsavtale for samarbeidet. Intensjonsavtalen mellom selvstyreområder/provinser/parlamenter vil kunne innebære at konferansene blir holdt hvert 3. år, samt at flere parter bidrar finansielt til hver konferanse.  2.3 Sentrale aktører innen samisk høyere utdanning og forskning</p>
    <p>Sametinget  har etter Lov om universiteter og høyskoler § 9-4 Valg og oppnevning av styret, oppnevningsmyndighet for 2 styremedlemmer og personlige varamedlemmer til styret for Sámi allaskuvla. Utover dette har Sametinget ingen myndighet innen sektoren gjennom lover og forskrifter. Sametinget er likevel en politisk aktør i kraft av sin egen autonomi og gjennom konsultasjonsavtalen. Sametinget som et selvstendig folkevalgt organ, har som overordnet målsetting å sikre Sametinget størst mulig grad av selvstendighet. Dette innebærer at hensynet til representasjon og medinnflytelse for Sametinget og samiske interesser veier tungt. Det er grunnleggende at Sametinget har en betydelig grad av institusjonell handlefrihet. Sametinget innehar i dag flere ulike roller, og forholder seg til alle forvaltningsnivåene innen høyere utdanning og forskning. Sametinget opptrer både som politikkutviklingsorgan, høringsinstans og konsultasjonspartner, i tillegg til å forvalte et eget stipend for høyere utdanning. Etter at avtale om prosedyrer for konsultasjoner mellom Sametinget og statlige myndigheter ble fastsatt i Kgl. Res i 2005, skal Sametinget konsulteres i alle saker som berører samiske interesser – også innenfor høyere utdanning og forskning. I denne sammenheng er det viktig å presisere at Sametingets arbeidsområde etter sameloven er alle saker som etter Sametingets egen oppfatning særlig berører det samiske folket. Konsultasjonsavtalen gjelder ikke for statsbudsjettet, slik at Sametinget i dag ikke har rett til konsultasjoner om det innholdet i statsbudsjettet som berører det samiske folket. Dette gjelder også for høyere utdanning og forskning.  Stortinget  vedtar som bevilgende og lovgivende myndighet regjeringens forslag til mål og rammer for høyere utdanning og forskning.  Kunnskapsdepartementet  er landets øverste forvaltningsorgan for høyere utdanning og forskning, og har ansvaret for å gjennomføre den nasjonale politikken på området. Departementet vedtar forskrifter til aktuelle lover. Departementet har koordineringsansvaret for forskningspolitikken, og står bak om lag halvparten av de offentlige forskningsbevilgningene i Norge. Andre departementer finansierer forskning i ulik grad.</p>
    <p>Andre aktører</p>
    <p>De samiske museene  Sametinget har forvaltningsansvar for, i alt 12 museer, er organisert i 6 museumssiidaer. De er lokalisert fra Kirkenes i nordøst til Snåsa i sør. Sametingets museumspolitiske redegjørelse fra 2013 fastslår at de samiske museene kan drive forskning. Forskningen kan skje i samarbeid med andre museer og med høgskole- og universitetsmiljøer. De samiske museene har til sammen under 40 årsverk og har dermed begrenset kapasitet til å oppfylle sitt oppdrag innen forskning og utviklingsarbeid. De største museene har forskningskompetanse og deltar i samarbeidsprosjekt, men de har liten mulighet til å initiere egen forskning. De samiske museenes budsjetter er små sett i forhold til andre sammenlignbare museer. Det økonomiske løftet i den nasjonale museumsreformen er ikke fulgt opp med nødvendige midler til Sametinget. Sametingets budsjett er ikke styrket til å kunne følge opp reformen ovenfor de samiske museene.</p>
    <p>Samiske språksentre  spiller en viktig rolle i arbeidet med å styrke og utvikle samisk språk. Språksentrene arrangerer ulike kurs i samisk språk, og gjennomfører ulike språkprosjekter. I Sametingets prosjekt <span type="quote">«Kvalifiserings- og rekrutteringsprogram i samisk språk for høyere utdanning»</span>, har språksentrene vært sentrale samarbeidspartnere og aktører sammen med Sámi allaskuvla. Utenfor dette programmet har språksentre også samarbeidet om høyere utdanningstilbud i samisk språk med UiT Norges arktiske universitet og Universitetet i Nordland. Sametinget har på sitt budsjett for 2015 13 språksentre fra Nesseby i nordøst til Røros i sør.</p>
    <p>Samisk arkiv  er en del av det statlige Arkivverket, som er en etat under Kulturdepartementet. Arkivverket består av Riksarkivet, åtte statsarkiver, Samisk arkiv og Norsk helsearkiv. Samisk arkiv har arkiver etter privatpersoner, organisasjoner, institusjoner og bedrifter, og har et nasjonalt ansvar for å ta imot, bevare og tilgjengeliggjøre arkivmateriale for det samiske samfunn. Målet er å sikre historisk kildemateriale som kan belyse samisk historie. Samisk arkiv har overfor Sametinget gitt uttrykk for at de har som mål å øke egen kapasitet for forskning og utvikling av et nordisk samisk arkiv. (www.arkivverket.no)</p>
    <p>Universiteter og høyskoler  har etter lov om universiteter og høyskoler (universitets- og høyskoleloven) stor grad av faglig frihet og ansvar. De skal fremme og verne sin akademiske frihet, og har ansvar for å holde et høyt faglig nivå på sine utdanninger og forskning. Universiteter og høyskoler har rett til å utforme sitt eget faglige og verdimessige grunnlag, og bestemmer selv innholdet i undervisning og forskning. Norge har i 2015 8 universiteter, 20 høyskoler og 5 vitenskapelige høyskoler med et statlig eierskap. Strukturen innen universitets- og høyskolesektoren er under endring, jfr. Meld. St. 18 (2014-2015) Konsentrasjon for kvalitet – Strukturreform i universitets- og høyskolesektoren. Oppdaterte opplysninger om strukturreformen finnes på  https://www.regjeringen.no/no/tema/utdanning/hoyere-utdanning/innsikt/struktur-i-hoyere-utdanning/veien-mot-ny-struktur/id2415316/</p>
    <p>Under Universitets- og høgskolerådet, som er et samarbeidsorgan for norske universitet og høgskoler, er det opprettet en Nasjonal fagstrategisk enhet for samisk høyere utdanning og forskning, NFE-samisk. NFE-samisk ble opprettet som en oppfølging av forslag i Butenschønutvalgets rapport. Kunnskapsdepartementet bevilger årlig midler til UHRs sekretariat for å ivareta også NFE-samisk. Medlemmer i NFE-samisk er UiT Norges arktiske universitet, Sámi allaskuvla, Universitet i Oslo, Universitetet i Nordland og Høgskolen i Nord-Trøndelag. I tillegg er det to studentrepresentanter fra henholdsvis Sámi allaskuvla og UiT  Norges arktiske universitet. Sametinget er observatør i NFE-samisk. (www.uhr.no)</p>
    <p>Norges forskningsråd, NFR,  er et forvaltningsorgan med særskilte fullmakter under Kunnskapsdepartementet. Forskningsrådet er et nasjonalt forskningsstrategisk organ og forvalter forskningsmidler fra alle departementene. Rådet tildeler midler til forskning på alle fagområder innen grunnforskning, anvendt forskning og innovasjon. Omtrent 30 % av offentlige FoU-midler går gjennom forskningsrådet. Rådet er forskningspolitisk rådgiver for statlige myndigheter, samtidig som rådet er regjeringens viktigste organ for realisering av forskningspolitikken. Norges forskningsråd driver et samisk forskningsprogram med overordnet mål om å styrke samisk forskning både når det gjelder kvantitet og vitenskapelig kvalitet. Programmet har et eget programstyre. Sametinget er observatør i dette styret. (  www.regjeringen.no  og  www.nfr.no  )</p>
    <p>Regionale forskningsfond, RFF  , skal støtte opp under regionens prioriterte innsatsområder. Innenfor disse områdene skal de også bidra til langsiktig, grunnleggende kompetansebygging i relevante forskningsmiljøer. Målet er å utvikle gode og konkurransedyktige forskningsmiljøer i alle fylker. Fondsstyrene for fondsregion Nord-Norge, fondsregion Midt-Norge og fondsregion Innlandet skal også ivareta samiske forskningsinteresser og –behov. Sametinget oppnevner styremedlemmer til Regionale forskningsfond region Nord-Norge og region Midt-Norge.</p>
    <p>De nasjonale forskningsetiske komiteene  er et forvaltningsorgan under Kunnskapsdepartementet. Komiteene er faglig uavhengige organ for forskningsetiske spørsmål og granskning av redelighet i forskning. (  www.regjeringen.no  og  www.etikkom.no  )</p>
    <p>Nasjonalt organ for kvalitet i utdanningen  – NOKUT - er et faglig uavhengig organ under Kunnskapsdepartementet. NOKUT skal kontrollere kvaliteten på høyere utdanning i Norge, og kontrollere og informere om kvaliteten på utdanning fra utlandet. (  www.regjeringen.no  og  www.nokut.no  )</p>
    <p>2.4 Relevante lover, konvensjoner, erklæringer og avtaler</p>
    <p>Norges grunnlov</p>
    <p>Stortinget vedtok i 1988 en grunnlovsparagraf – den såkalte sameparagrafen - som fastsetter en rettslig, politisk og moralsk forpliktelse for den norske staten overfor samene. Paragrafen gir en rettslig bindende retningslinje for myndighetenes utforming og gjennomføring av samepolitikken. Grunnlovens paragraf 108 lyder som følger:</p>
    <p>
      <span type="quote">«Det påligger statens myndigheter å legge forholdene til rette for at den samiske folkegruppe kan sikre og utvikle sitt språk, sin kultur og sitt samfunnsliv.»</span>
    </p>
    <p>Sameloven</p>
    <p>Sameloven, som ble vedtatt i 1987, har som formål å legge forholdene til rette for at den samiske folkegruppe i Norge kan sikre og utvikle sitt språk, sin kultur og sitt samfunnsliv. I  denne sammenheng er § 2-1, som omhandler Sametingets arbeidsområde og myndighet, av særlig betydning. Sametingets arbeidsområde er alle saker som Sametinget selv oppfatter særlig berører samene. Sametinget kan reise og avgi uttalelse om alle saker innenfor sitt arbeidsområde, og også legge fram saker for blant annet offentlige myndigheter. Etter § 2-2 Innhenting av uttalelse fra Sametinget, bør andre offentlige organer gi Sametinget anledning til å uttale seg før de treffer avgjørelse i saker på Sametingets arbeidsområde.</p>
    <p>Universitets- og høyskoleloven</p>
    <p>Loven skal legge til rette for universiteter og høyskoler tilbyr høyere utdanning, forskning og kunstnerisk utviklingsarbeid på høyt internasjonalt nivå. I tillegg skal de informere om egen virksomhet og bidra til forståelse for prinsippet om faglig frihet og anvendelse av vitenskapelige og kunstneriske metoder og resultater, både internt og eksternt.</p>
    <p>Lov om behandling av etikk og redelighet i forskning</p>
    <p>Forskningsetikkloven ble vedtatt i 2007, og omhandler De nasjonale forskningsetiske komiteene for medisin og helsefag, samfunnsfag og humaniora og naturvitenskap og teknologi, i tillegg til Det nasjonale utvalget for granskning av uredelighet i forskning. Loven omhandler også mandat og oppgaver for De regionale komiteene for medisinsk og helsefaglig forskningsetikk.</p>
    <p>Lov om medisinsk og helsefaglig forskning</p>
    <p>Helseforskningsloven, vedtatt i 2008, gjelder for medisinsk og helsefaglig forskning på mennesker, humant biologisk materiale eller helseopplysninger</p>
    <p>ILO-konvensjon nr. 169 om urfolk og stammefolk i selvstendige stater</p>
    <p>Konvensjonen ble ratifisert av Norge i 1990. Konvensjonens del VI omhandler utdanning og kommunikasjon. Artiklene 26, 27 og 28 er særlig aktuelle når det gjelder høyere utdanning, og sier blant annet at utdanningsprogrammer og utdanningstilbud for vedkommende folk skal utvikles og gjennomføres i samarbeid med dem for å møte særlige behov. Programmene og tilbudene skal omfatte deres historier, kunnskaper, teknologier og verdisystemer, samt deres sosiale, økonomiske og kulturelle ønskemål. Artiklene gir videre rett til deltakelse i utforming og gjennomføring av utdanningsprogrammer, opprettelse av egne utdanningsinstitusjoner og at regjeringene skal sette av hensiktsmessige ressurser til dette formål.</p>
    <p>FNs erklæring om urfolks rettigheter</p>
    <p>Erklæringen ble vedtatt av FNs generalforsamling i 2007. Urfolkserklæringens artikkel 14 fastslår at urfolk har rett til å opprette og ha kontroll over sitt eget utdanningssystem og institusjoner som gir opplæring på deres eget språk, på en måte som svarer til undervisnings- og læringsmetodene i deres kultur. Artikkel 14 slår videre fast at individer tilhørende urfolk har rett til alle nivåer av og former for statlig utdanning, uten diskriminering, samt at staten skal, sammen med urfolk, treffe effektive tiltak slik at individer tilhørende urfolk, særlig barn, herunder de som lever utenfor deres egne lokalsamfunn, har tilgang til  opplæring i sin kultur og på sitt eget språk. Urfolkserklæringen bygger på og er fullt ut i samsvar med rettslig bindende konvensjonsbestemmelser og internasjonal rettspraksis. Dette gjelder også urfolkserklæringens artikkel 14, som fullt ut samsvarer med artikkel 13 i FN-konvensjonen om økonomiske, sosiale og kulturelle rettigheter. Erklæringen reflekterer i noen tilfeller også internasjonal sedvanerett og alminnelige anerkjente rettslige prinsipper. Gjennom vedtakelsen av sluttdokumentet fra verdenskonferansen om urfolk (2014) har statene forpliktet seg til å iverksette nasjonale tiltak for gjennomføring av urfolkserklæringen.</p>
    <p>Avtale om prosedyrer for konsultasjoner mellom statlige myndigheter og Sametinget</p>
    <p>Urfolk har rett til å bli konsultert i henhold til ILO-konvensjon nr. 169. I mai 2005 ble det mellom regjeringen og Sametinget inngått en avtale om konsultasjoner som i kongelig resolusjon av 1. juli 2005, ble gjort gjeldende for hele statsforvaltningen.</p>
    <p>2.5 Forskningsetiske retningslinjer</p>
    <p>I Norge reguleres etikk i forskningen av Lov om behandling av etikk og redelighet i forskning. Loven skal bidra til at forskning i offentlig og privat regi skjer i henhold til anerkjente etiske normer. Med hjemmel i loven er det opprettet nasjonale forskningsetiske komiteer, regionale komiteer for medisinsk og helsefaglig forskningsetikk og nasjonalt utvalg for granskning av redelighet i forskning. De nasjonale forskningsetiske komiteene har utarbeidet generelle forskningsetiske retningslinjer, i tillegg til fagspesifikke retningslinjer.</p>
    <p>Især samiske forskningsmiljøer har etterspurt etiske retningslinjer for samisk forskning. Sametinget har på bakgrunn av dette igangsatt en prosess med tanke på å utarbeide etiske retningslinjer for samisk helseforskning, inkludert behandling og lagring av humant biologisk materiale.</p>
    <p>Internasjonalt er det også fokus på forskningsetikk innen urfolksforskning, men så langt har en ikke funnet fram til felles kriterier og verdigrunnlag som kan gjelde for alle urfolk. I Canada har Social Sciences and Humanities Research Council utviklet retningslinjer for urfolksforskning -</p>
    <p>http://www.pre.ethics.gc.ca/eng/policy-politique/initiatives/tcps2-eptc2/chapter9-chapitre9/  .</p>
    <p>Dette kan være et bidrag i Sametingets videre arbeid med etiske retningslinjer.</p>
    <p>3. Politikkområder - utfordringer, mål og strategier</p>
    <p>I dette kapittelet omtales utvalgte politikkområder, og de utfordringer Sametinget ser innenfor de ulike områdene. Videre fremgår mål og prioriterte strategier Sametinget har satt for å møte disse utfordringene.</p>
    <p>3.1 Myndighet, ansvar og roller</p>
    <p>3.1.1 Sametinget</p>
    <p>Sametingets myndighet innen høyere utdanning og forskning har betydning for hvordan denne sektoren ivaretar det samiske samfunnets behov for kunnskapsutvikling.</p>
    <p>Sametinget har ansvar for å ivareta interessene til den samiske befolkningen, også innen høyere utdanning og forskning. Med unntak av myndighet til å oppnevne to styrerepresentanter til styret for Sámi allaskuvla, har Sametinget ingen formell myndighet til å kunne utøve dette ansvaret på en tilfredsstillende måte. Sametinget må derfor gis utvidet myndighet gjennom universitets- og høyskoleloven til å oppnevne styremedlemmer til styrene for de utdanningsinstitusjoner som har samisk høyere utdanning og forskning i sin portefølje.</p>
    <p>Samisk selvbestemmelse gjennom Sametingets myndighetsutøvelse er i dag meget begrenset. I konsultasjonsavtalen mellom Sametinget og statlige myndigheter finnes det likevel et grunnlag for innflytelse så lenge myndighetene oppfyller avtalens intensjoner om tidlig involvering, full informasjon og konsultasjoner i god tro med målsetting om å oppnå enighet om foreslåtte tiltak.</p>
    <p>Det forhold at ansvaret innen sektoren ligger i ulike departementer, hos forskningsrådet og hos universiteter og høyskoler, utfordrer Sametingets kapasitet. Det er derfor et mål at tildelingsbrev, oppdrags- og andre styringsdokumenter skal være gjenstand for konsultasjoner. Sametingets budsjett er et av de viktigste politiske verktøyene Sametinget har. Sametinget er i dag det eneste folkevalgte organ i landet uten et fastsatt inntektssystem. Beslutningen om økonomiske rammer til samisk høyere utdanning og forskning omfattes etter Sametingets mening av statens konsultasjonsforpliktelser (jf. Committe on the Elimination of Racial Discrimination, CERDs anbefalinger til Norge av 28.08.2015). Det er derfor viktig at det utvikles prosedyrer som gir Sametinget en direkte og reell innflytelse på de økonomiske rammene for samisk høyere utdanning og forskning.</p>
    <p>Innen grunnopplæringen har Sametinget gjennom lov om grunnskolen og den videregående opplæringen paragraf 6.4, myndighet til å fastsette forskrifter om det samiske innholdet i nasjonale læreplaner, forskrifter om læreplaner for opplæring i samisk språk i grunnskolen og i den videregående opplæringen og læreplaner for særskilte samiske fag i den videregående opplæringen. Det er en utfordring at Sametinget ikke på samme vis som for grunnopplæring har noen formell myndighet innen høyere utdanning i lovs form. Dette gjelder både ved fastsetting av innhold og prioriteringer i utdanningstilbud.</p>
    <p>Mål:</p>
    <p>Sametinget har reell myndighet innen samisk høyere utdanning og forskning gjennom lov og forskrifter, og gjennom konsultasjoner</p>
    <p>Strategier:</p>
    <p>Arbeide for at Sametinget får myndighet til å fastsette rammeplaner for samiske profesjonsutdanninger</p>
    <p>Arbeide for at det utvikles prosedyrer som gir Sametinget reell innflytelse på økonomiske rammer for samisk høyere utdanning og forskning</p>
    <p>Arbeide for at det gjennomføres konsultasjoner med regjeringen om oppdrags- og andre styringsdokumenter til utdannings- og forskningsinstitusjoner og andre aktuelle underliggende etater</p>
    <p>Arbeide for at Sametinget gis myndighet til oppnevning av styremedlemmer til styrer ved alle universitet og høyskoler som har samisk høyere utdanning og forskning i sin portefølje</p>
    <p>Arbeide for at Sametinget gis myndighet til oppnevning av medlemmer i styrer på ulike nivå i Norges forskningsråd</p>
    <p>3.1.2 Utdannings- og forskningsinstitusjoner</p>
    <p>Samisk høyere utdanning og forskning er i en nasjonal sammenheng fortsatt i en oppbyggingsfase. Det har de siste tiårene skjedd en positiv utvikling med opprettelsen av Sámi allaskuvla, nye studieprogrammer ved andre institusjoner, og et samisk forskningsprogram. Det er utdannet samiske forskere innenfor mange felt, og i tillegg er det en positiv utvikling av tilbud innenfor høyere utdanning og forskning i samisk språk. På tross av dette står det samiske samfunnet overfor store kunnskapsutfordringer. Samiske utdannings- og forskningsmiljøer er små og sårbare, og det er nødvendig med koordinering og samarbeid både nasjonalt og på nordisk nivå. Et redskap for dette formål er Nasjonal fagstrategisk enhet for samisk høyere utdanning og forskning, som er opprettet under Universitets- og høyskolerådet. Sametinget er observatør i denne fagstrategiske enheten.</p>
    <p>Sámi allaskuvla er den eneste institusjonen for høyere utdanning og forskning der samisk språk er hovedspråket i utdanning og administrasjon, og delvis i forskning. Det har vært en uttalt politisk målsetting fra Sametingets side at Sámi allaskuvla skal utvikles til et universitet. Høsten 2015 har Kunnskapsdepartementet på høring et forslag om skjerpede krav til akkreditering av vitenskapelige høgskoler og universitet. Dersom forslaget går gjennom, vil det bli enda vanskeligere for Sámi allaskuvla å oppfylle kravene i overskuelig framtid. Sametinget ønsker at Sámi allaskuvla skal utvikle seg videre som et nasjonalt, nordisk og internasjonalt samisk fyrtårn for høyere utdanning og forskning. I tillegg til dagens portefølje på doktorgradsnivå i samisk språk og litteratur, ser Sametinget et behov for at det også skal forefinnes et akademia opp til doktorgradsnivå innen blant annet reindrift, duodji, samisk tradisjonell kunnskap, samisk historie og samisk musikk med joik. Sámi allaskuvla har og skal ha egne mål og ambisjoner for virksomheten, og Sametinget er kjent med at Sámi allaskuvla blant annet ønsker å styrke fokuset på innovasjon og entreprenørskap.</p>
    <p>UiT Norges arktiske universitet har et nasjonalt ansvar for samisk og urfolksrelatert forskning, utdanning og formidling. Universitetet har mange fag som har tatt et ansvar og inkludert samiske komponenter i sine undervisningstilbud. Rettsvitenskap er et eksempel på et  profesjonsfag som har tatt dette ansvaret. Sametinget har forventninger til at dette brukes som mal for å implementere det samiske perspektivet i andre fag.</p>
    <p>Nord universitet har fra 1. januar 2016 et ansvar for både lule- og sørsamisk språk. Universitet i Nordland etablerte i 2012 en bachelor i lulesamisk, og Nord universitet planlegger en master i faget høsten 2016. Sametinget har forventninger til at Nord universitet bygger opp et lignende tilbud i sørsamisk språk. Universitetet forventes også å implementere det samiske perspektivet i profesjonsutdanningene og i forskningen.</p>
    <p>Befolkningen generelt har fortsatt mangelfull allmennkunnskap om samiske forhold, og det er derfor et behov for et omfattende kunnskapsløft innen alle relevante utdanninger, herunder profesjonsutdanninger, også i resten av landet.</p>
    <p>Finansieringen av høyere utdanningsinstitusjoner er i dag i stor grad basert på student- og studiepoengsproduksjon. Dette er en utfordring for de samiske institusjonene og de samiske fagtilbudene på grunn av lav rekruttering. Samiske emner og samiske fag taper ofte kampen om midler og ressurser internt i universitets- og høgskolesektoren, noe som bremser for en positiv utvikling for samisk utdanning og forskning. Når det gjelder finansiering av forskning, kanaliseres ifølge regjeringen.no omtrent 60% av de offentlige bevilgningene til universiteter og høgskoler og omtrent 30 % til Norges Forskningsråd. Utfra samtaler med universitet og høgskoler er Sametinget klar over at det internt i institusjonene konkurreres om midlene. Sametinget ser det derfor som en utfordring at det i ulike styringsdokumenter til institusjonene sjelden stilles krav om å prioritere samiske utdannings- og forskningsbehov.</p>
    <p>Norges forskningsråd forvalter midler til samisk forskning. Nåværende <span type="quote">«Program for samisk forskning II»</span>, løper ut 2017. De samiske programmene har bidratt til økt samisk forskningsaktivitet og utdanning av samiske forskere, spesielt innenfor samfunnsvitenskap og humaniora. Forskningsrådet skal lage en systematisk oversikt over den samiske forskningen i Norges forskningsråds regi. Forskningsrådets gjennomgang vil ta for seg alle prosjekter rådet har støttet som er relevante for samiske forhold. Forskningsrådet har signalisert at det etter 2017 skal settes av årlige midler til samisk forskning i et løpende program. Norges forskningsråd har ifølge Butenschønutvalget uttrykt vilje til å øke representasjon av samiske interesser og kompetanse i forskningsrådets organer. Forskningsrådet vil også arbeide for å inkludere samisk forskning i rådets øvrige programmer. Sametinget har en forventning om at dette nå følges opp, og at Sametinget blant annet informeres og involveres i en tidlig fase i forskningsrådets planlegging av nye forskningsprogrammer. På grunn av det samiske samfunnets kunnskapsbehov ser Sametinget et behov for at de økonomiske rammene for samisk forskning økes i Norges forskningsråd.</p>
    <p>I utredningen om samisk forskning fra 1996 ble det foreslått å opprette et samisk forskningsråd. Dette ble aktualisert på nytt i Harald Gaskis notat utarbeidet i forbindelse med arbeidet med denne meldingen. Forslaget fra utvalget i 1996 ble ikke fulgt opp, og Sametinget ser at det er relevant å reise dette spørsmålet på nytt.</p>
    <p>Sametinget arbeider for at samene som folk selv skal bidra til å definere kunnskapsbehovene i eget samfunn. Det innebærer at Sametinget kan opprette et samisk forskningsråd med et autonomt styre som selv ansetter personale og oppnevner eventuelle andre nødvendige styringsorganer. Sametinget kan også prioritere midler til forskning innenfor sitt eget budsjett, som deretter forvaltes av det samiske forskningsrådet. Et forskningsfond som forvaltes av  samisk forskningsråd må minst være av en størrelsesorden tilsvarende det samiske forskningsprogrammet i regi av Norges forskningsråd. I tillegg til et forskningsfond må det bygges opp et forvaltningsapparat. Med de budsjettrammene Sametinget rår over i dag vil dette ikke være realiserbart. Forslaget om et samisk forskningsråd vil være naturlig å ta opp til ny drøfting dersom budsjettsituasjonen for Sametinget endres.</p>
    <p>Mål:</p>
    <p>Tilbud og aktivitet innen samisk høyere utdanning og forskning dekker kompetanse- og kunnskapsbehov i det samiske samfunnet</p>
    <p>Strategier:</p>
    <p>Dialog med utdannings og forskningsinstitusjoner</p>
    <p>Arbeide for at det gjennomføres konsultasjoner med Norges forskningsråd</p>
    <p>3.2 Utdannings- og forskningsbehov</p>
    <p>3.2.1 Samisk språk</p>
    <p>Samisk språk er generelt i en truet situasjon. Sørsamisk og lulesamisk står på UNESCOs liste over alvorlig truede språk.</p>
    <p>Samisk språkundersøkelse fra 2012, Nordlandsforskning -rapport nr.7/2012, som ble utført på oppdrag av blant annet Sametinget, viser at det er store ulikheter i bruken av samiske språk, både på enkeltindividnivå og geografisk. Mange samer snakker ikke samisk, eller har et begrenset samisk språk. Den offentlige innsatsen for samiske språk i kommunene varierer sterkt, og rapporten viser til at språksituasjonen i mange områder er meget prekær.</p>
    <p>Å sikre et funksjonelt og godt nivå for samisk språk innenfor høyere utdanning og forsking er avhengig av at det blir lagt til rette for opplæring i samisk fra tidlig barndom av. Dette er et ansvar hjemmet, barnehagen og skolen deler.</p>
    <p>Det akademiske miljøet rundt samisk språk er lite og sårbart, og det vil være særdeles viktig å rekruttere studenter til samiske språkstudier til og med doktorgradsnivå.</p>
    <p>I Norge er kommunen rammen eller konteksten for den enkelte borgers livsløp fra vugge til grav. I denne konteksten utformes vilkårene for enkeltpersoners forhold til samisk språk og samisk identitet.</p>
    <p>Foreldre foretar valg for sitt barn som har livsvarige konsekvenser for barnet. Å velge bort det samiske språket for barnets del, får også konsekvenser for utbredelsen av det samiske  språket.</p>
    <p>Mulighetene for og kvaliteten på undervisning i samisk språk i barnehage og grunnopplæring skaper grunnlaget for det framtidige akademia i samisk språk. Mye står på spill for samisk språkutvikling og det samiske samfunnet generelt dersom samisk barnehage- og grunnopplæringstilbud ikke er av tilfredsstillende kvalitet. Det er utfordrende at det er stor mangel på samiskspråklige lærere, spesielt innen lule- og sørsamisk område.</p>
    <p>Kvaliteten innenfor barnehage- og opplæringssektoren er avhengig av kunnskapsutvikling innenfor feltet. I evalueringsrapporten fra 2012 om Kunnskapsløftet 2006 Samisk, fremkommer det at ca. 80 % av elevene innenfor forvaltningsområdet for nordsamisk språk finner det enklest å lese norsk tekst, og at bare 18 % oppgir at de skriver samisk bedre enn norsk. Dette viser at det er behov for forskning på kvaliteten i språkopplæringen, og på metodikken og didaktikken innen høyere utdanning. Det er også behov for barnehage- og skoleforskning som kan gi kunnskap om hvilke tiltak som bør igangsettes for å heve kvaliteten på opplæringen i samisk språk, inkludert fjernundervisning og voksenopplæring.</p>
    <p>Behovet for personell med samisk språk- og kulturkompetanse er stort både innenfor offentlig og privat sektor. Helse- og levekårsundersøkelser utført av Senter for samisk helseforskning viser at samer ofte opplever et kommunikasjonsproblem i møtet med helse- og sosialtjenesten. Den kommunale helsetjenesten må ha kunnskap om og ha kompetanse i samisk språk og kultur på alle nivåer. Manglende kunnskap om samisk språk og kultur reduserer samiske pasienters tilgjengelighet til tjenestetilbudene. Kommunene i forvaltningsområdet for samisk språk har et særskilt ansvar for å ha et samiskspråklig tjenestetilbud.</p>
    <p>Der det ikke er mulig å betjene den samiske befolkningen på samisk innen offentlig tjenesteyting, må tolk benyttes. Det er en utfordring at det ikke finnes et velfungerende system for tolking. Det finnes ikke en samisk tolkeutdanning, og det er behov for at dette utdanningstilbudet opprettes - også med et tilbud for utdanning av tolker samisk-engelsk.</p>
    <p>For å styrke samisk språk må antallet språkbrukere økes. Sametinget har finansiert et femårig program - Kvalifiserings- og rekrutteringsprogram i samisk språk for høyere utdanning ved Sámi allaskuvla. Programmets formål var å kvalifisere studenter som ikke er samiskspråklige til samisk høyere utdanning. Rapporten fra 2014 forteller at 491 studenter deltok i programmet i årene 2009 – 2014. Av disse har 360 fullført og bestått eksamen. Sámi allaskuvla har i programperioden samarbeidet med 10 samiske språk- og kultursentre. Sametinget mener at erfaringene fra programmet viser at det er nødvendig at det til enhver tid finnes tilbud som kan kvalifisere studenter som ikke er samiskspråklige til samisk høyere utdanning. Disse studentene er en ressurs også innen annen høyere utdanning, fordi de vil være med på å fylle behovene for fagpersonell med samisk språkkunnskaper i offentlig og privat tjenesteyting. Erfaringene fra programmet må videreføres med statlig finansiering i ordinære studietilbud i ulike samiske områder, gjerne i samarbeid med samiske språksentre.</p>
    <p>Det savnes forskning som kan være grunnlag for Sametingets og regjeringens språkbevaringspolitikk. Samfunnsforskning med språk i sentrum og språksosiologisk forskning kan være viktig for å vite hvilke tiltak som er hensiktsmessige i språkbevaringen. Det er også forsket lite på hvordan språket har forandret seg. Det statistiske materialet som er grunnlaget for samiske språkinitiativ begynner å bli foreldet, det er i dag usikkert hvor  mange som snakker samisk hvis man ser på befolkningen i sin helhet og ikke bare på skolepliktig alder. Det savnes både kvantitativ og kvalitativ forskning innen samisk språkbeherskelse. Den kvalitative forskningen er utfordrende, men nødvendig for å identifisere hvilket nivå samiske språkbrukere behersker. I sum vil denne forskningen kunne bidra til å gjøre tiltakene for samisk språk mer effektive. Innen samisk litteratur og det verbale språket er det også behov for forskning.</p>
    <p>En forutsetning for å opprettholde og videreutvikle samisk språkbruk er at det finnes moderne teknologiske hjelpemidler som fungerer til daglig språkbruk. Divvun og Giellatekno, Senter for samisk språkteknologi ved UiT Norges arktiske universitet, gjør et viktig arbeid i utviklingen av teknologiske løsninger for læring og bruk av samisk språk. Prosjektene ved Divvun og Giellatekno har innovativ språkteknologisk utvikling i sentrum, og utvikler uunnværlige verktøy for nåtidig og fremtidig samisk språkbruk.</p>
    <p>Butenschønutvalget foreslo i sin rapport at det opprettes et eget program for samisk språkrøkt lagt under Norges forskningsråd. Sametinget er enig med utvalget i at det er behov for en ekstra satsing på samisk språk, og at det opprettes et eget program for dette. Innenfor de økonomiske rammene som forskningsrådets samiske program har, er det ikke mulig å prioritere samisk språk særskilt. Derfor er et eget samisk språkprogram i Norges forskningsråd et viktig middel for å styrke samisk språk. Gjennom programmet kan det blant annet settes fokus på lingvistisk og sosiolingvistisk forskning. Sametinget forutsetter at innholdet i et slikt program blir fastsatt i konsultasjoner mellom Norges forskningsråd og Sametinget.</p>
    <p>Mål:</p>
    <p>Det finnes tilbud innen høyere utdanning i sør-, lule- og nordsamisk språk fra begynneropplæring til doktorgradsnivå</p>
    <p>Det finnes sosiolingvistisk forskning</p>
    <p>Strategier:</p>
    <p>Arbeide for at det til enhver tid finnes utdanningstilbud fra begynner- til doktorgradsnivå i sør-, lule- og nordsamisk språk</p>
    <p>Bidra til at det opprettes en samisk tolkeutdanning</p>
    <p>Bidra til at det forskes på områder som har betydning for politiske beslutninger i arbeidet for å styrke samiske språk – sosiolingvistisk forskning</p>
    <p>Arbeide for at det oppettes et program for samisk språk</p>
    <p>3.2.2 Samisk kulturarv, kunst og musikk inkludert joik</p>
    <p>Kultur- og naturarven utgjør et viktig materielt grunnlag for samisk kultur gjennom kulturminner, landskap, tradisjonell kunnskap og ressurser. De skrevne kildene til den samiske historien er få, og de fleste er nedtegnet av andre enn samer. Kulturarven, slik den er nedfelt i faste og løse kulturminner samt i stedsbundne fortellinger og stedsnavn, er derfor en særlig viktig kunnskapsressurs for samisk forhistorie og historie, religionsutøvelse, språk, ressursbruk, landskapsforståelser og tradisjoner. Det samiske bosettingsområdet er stort og variert, og kulturarven er mangfoldig samtidig som den fremviser noen sentrale fellesnevnere. Dette alene gjør kunnskapsproduksjon om den samiske kulturarven til en utfordrende oppgave. I tillegg er det slik at kunnskapsproduksjonen om samisk kulturarv i stor grad har foregått innenfor et nasjonalstatlig rammeverk, der samenes kulturarv ble oppfattet som en lokal eller spesiell undergruppe. Å synliggjøre og framheve samenes historiske kontinuitet, og samenes historie som en sentral del av områdets og landenes historie, utfordrer den nasjonale historiske kunnskapsproduksjonen. Fra begynnelsen av 1980-årene fikk man et betydelig løft av forskning på og utdanning om samisk kultur, historie og forhistorie, først og fremst ved Universitetet i Tromsø, Dette har hatt stor betydning, ikke minst for oppbygging av kompetanse ved samiske museer og i samisk kulturminnevern. Men løftet er ikke nødvendigvis institusjonalisert på en måte som sikrer en videreføring og et fortsatt arbeid innenfor universitets- og høgskolesystemet, og det er en utfordring å få til en utdannings- og forskningsfaglig kontinuitet innen kulturarvfagene. Et samisk blikk på egen kultur og kulturarv er viktig for den kulturelle identiteten til samene som folk. Et ensidig utenfra-blikk legger føringer for og påvirker også samenes syn på egen kultur. Å fortelle historiene om Sápmi fra majoritetssamfunnets utgangspunkt og verdiståsted, kan forflate og forenkle samisk kultur, og gi inntrykk av at den kun har en refleksiv verdi. En manglende aksept for og kunnskap om samenes historie og kulturarv i offentligheten fører til at det er vanskelig for samiske museums- og kulturinstitusjoner å vinne fram i statlige budsjettprioriteringer. Institusjonene forblir ofte sett som å ha et ensidig lokalt nedslagsfelt. Sametingets plenum behandlet i september 2015 prosjektet <span type="quote">“Bååstede”</span>, som er det første store repatriasjonsprosjektet på norsk side av Sápmi. I Finland har man gjennomført prosjektet <span type="quote">“Recalling Ancestral Voices – Tilbakeføring av samisk kulturarv”</span>. I tilfellet Bååstede ser man konkret hvordan manglende satsing på museumssektoren og lite fokus på samisk kulturarv fører til at man ikke får gjennomført en høyst ønsket tilbakeføring av samiske gjenstander. Det er store behov for gjenstandsmagasiner, utstillingslokaler og egnede museumsbygg, samt ressurser til forvaltning og formidling av samisk kulturarv. I de museums- og forskningsfaglige miljøene foreligger det betydelig kunnskap om den samiske kulturarven. Den er imidlertid i stor grad stykkevis framstilt. Det finnes i dag ikke et større samisk historieverk som skaper sammenheng, trekker de lange linjer og plasserer samene inn i landenes og Nordre Fennoskandias historie. Samisk historiekunnskap krever bevissthet om fornorskningen og fornorskingspolitikken samt dens ettervirkninger. Det er behov for mer kunnskap om fornorskningsperioden. Den varte i over hundre år, og enkelte forskere mener den varte i 150 år. Kunnskapen om den samiske historien må gjøres tilgjengelig for den samiske og den øvrige befolkningen via et større historieverk. Et omfattende historieverk vil kunne binde sammen det som i dag er fragmentert kunnskap. Det er generelt et behov for å styrke kunnskapsgrunnlaget når det gjelder samisk arkeologi og historie. Dette gjelder i særlig grad enkelte perioder og områder. Planene om et omfattende historieverk vil kunne gi retning til utfylling av sentrale kunnskapsmangler. I prosjektet <span type="quote">«Identifisering og registrering av automatisk fredede samiske bygninger»</span> er det,  og blir det fortsatt samlet inn et stort materiale av samiske bygninger. Dette er et unikt materiale som dokumenterer samisk historie og bygningstradisjon over hele det samiske området. Forskning på dette materialet vil kunne bringe ny kunnskap om samisk bygningstradisjon, boskikk og bolig og livsform. Dette er et felt der det er gjort lite forskning på i samiske områder. Samisk musikk, kunst og duodji representerer ofte Sápmi i inn- og utland, og er identifiserbare uttrykk for samisk kultur. Høyere utdanning og forskning innen samisk duodji, musikk, kunst og kultur er et sentralt redskap for bevaring og videre utvikling av den immaterielle samiske kulturarven. Det finnes i dag studietilbud og forskning innen disse fagene, men det er behov for videreutvikling og konsolidering – ikke minst i henhold til samiske verdier og samiske kulturuttrykk, og med et innenfra perspektiv. Den samiske kulturarven er viktig for den kulturelle identiteten til samene som et folk. I dagens samfunn, der flere bosetter seg i tettsteder og byer og familiestrukturer endres, er barnehagen og grunnopplæringen som arena for formidling av kulturarven viktigere enn noensinne. Mangelen på utdannet personell med kompetanse om den samiske kulturarven fører til at den samiske kulturelle identiteten svekkes totalt sett. Dette gjelder også for samisk åndelighet som er en del av den tause og ofte uskrevne kulturarven. Denne åndeligheten eller måten å tenke på er dypt forankret i samisk språk og kultur, og elementer av den førkristne åndeligheten lever videre. Samisk kirkeliv er en viktig del av mange samers liv. Det fordrer at den norske kirke og andre kirkesamfunn har personale med samisk språk- og kulturkompetanse. Den norske kirkes Strategiplan for samisk kirkeliv sier i kap 5.2, Behov for samisk språk- og kulturkompetanse, at rekruttering av flere personer med samisk- og/eller kulturkompetanse til kirkelig utdanning og tjeneste er en svært viktig målsetting. Samisk kulturarv og samisk kunst og musikk må ha sin naturlige plass i høyere utdanning og forskning. Det er over tid utviklet er tilbud ved Sámi allaskuvla for duodji helt til masternivå. Et slikt akademisk tilbud mangler for samisk kunstfag og for samisk musikk, inkludert joik. Ved Nord universitet (tidligere HINT) er det i dag et tilbud der joik står sentralt. Sametinget er av den oppfatning at det ved Sámi allaskuvla bær være tilbud om studier fra bachelor til doktorgradsnivå i samisk kunstfag og samisk musikk med joik. Å oppnå målet om kunnskapsutvikling og formidling av den samiske kulturarven inkludert kunst og musikk, betinger et utstrakt samarbeid mellom utdannings- og forskningsinstitusjoner for å utnytte kompetanse og kapasitet til beste for det samiske samfunnet. Mål: Samisk kulturarv, kunst og musikk har en solid og selvfølgelig plass i høyere utdanning og forskning Strategier: Bidra til styrket forskning på samisk kulturarv og kulturhistorie Bidra til styrket forskning på samiske kulturminner, herunder samisk bygningsarv Arbeide for at det opprettes et samisk kunstfaglig akademia Arbeide for at det opprettes et samisk musikkfaglig akademia inkludert joik Arbeide for at samiske kulturkunnskapsstudier utvikles og tilbys ved flere ulike utdanningsinstitusjoner  Arbeide for at det etableres et forsknings- og formidlingsprogram for et samlet samisk historieverk hvor også fornorskningshistorien er ett av flere tema 3.2.3 Miljø, ressurser og næring Samisk tradisjonell kunnskap er samenes og samiske lokalsamfunns samlede erfaring utviklet gjennom hundrevis av år. Begrepet tradisjonell kunnskap er vel forankret både i nasjonal lovgivning og internasjonale avtaler om areal og miljøforvaltning. Tradisjonell kunnskap er internasjonalt anerkjent som kunnskapsgrunnlag for politiske beslutninger. I Sámi allaskuvlas rapport <span type="quote">«  Raporta/2-2015 Árbediehto-guovddáš. Forslag for opprettelse av et senter for samisk tradisjonell kunnskap»</span>,  pekes det på en manglende implementering av allerede godkjente kunnskapsprinsipper i forvaltningssystemet. Samerådet og andre urfolksorganisasjoner har aktivt jobbet for å få inn tradisjonell kunnskap som et supplement til naturvitenskap i offentlig forvaltning. Det er en utfordring at samisk tradisjonell kunnskap ikke alltid oppfattes å ha samme status og viktighet som vitenskapelig kunnskap. Dette gjør at tradisjonell kunnskap sjelden brukes som kunnskapsgrunnlag for beslutninger som har betydning for urfolks utvikling og fortsatte eksistens. Det finnes likevel eksempler på at tradisjonell kunnskap brukes i forvaltning av naturressurser, for eksempel innen regulering av fiske. Naturvitenskapelig kunnskap om for eksempel naturforhold blir sett på som universelt gjeldende, selv om den også er lokal og ofte bygd på smal empiri. Tradisjonell kunnskap er derfor et viktig supplement til den eksisterende kunnskapen som er nyttig for den videre utviklingen og forvaltningen av samiske områder, ikke minst gjelder dette i forbindelse med oppfølging av Finnmarksloven og i arealprosesser som kystsoneplaner. Denne dimensjonen må derfor vektlegges i høyere utdanning og forskning. Sametinget har bevilget midler til Sámi allaskuvla for å dokumentere og formidle samisk tradisjonell kunnskap. Árbediehtu-prosjektene som er avsluttet, har ført til at det er bygget opp kompetanse ved Sámi allaskuvla som har gjort at de nå tilbyr studie i tradisjonell kunnskap. Grunnlaget for opprettelse av et permanent senter for samisk tradisjonskunnskap må avklares. I dialog med Kommunal- og moderniseringsdepartementet vil Sametinget bidra til at et senter for samisk tradisjonskunnskap etableres. Sametinget vil gjennom dialog med Sámi allaskuvla, Samisk arkiv og samiske museer og kulturinstitusjoner, vurdere samfunnsoppdraget til et eventuelt senter, og hvordan kartlegging, systematisering, og formidling av samisk tradisjonell kunnskap kan ivaretas. Arktis er et geopolitisk område med økt etterspørsel etter utvinnbare ressurser, og fremstår som en region av stor betydning globalt. Regionen opplever samtidig merkbare klimaendringer. Både arealinngrep og klimaendringer har konsekvenser for urfolkenes utøvelse av tradisjonelle næringer. Mange urfolkssamfunn har verken kapasitet eller økonomisk handlefrihet til å møte disse endringene på egne premisser og på en profesjonell måte. Ansvaret for involvering og medvirkning ligger hos myndighetene og andre aktører. Reindriftsnæringen innehar erfaringer og kompetanse tilknyttet arealbruk og forvaltning som er av vesentlig betydning i forbindelse med offentlig planlegging. Det er viktig at slik kunnskap blir gjort tilgjengelig gjennom forskning og utredning. Eksempelet fra reindriften viser at det er viktig at myndigheter og andre aktører har kunnskap og kompetanse om urfolkene i de områdene de opererer i, og at det etableres prosedyrer for  medinnflytelse i planlegging, beslutninger, forvaltning, overvåkning med mer, i henhold til internasjonal urfolksrett. Sammen med reindrift, har fiske og jordbruk tradisjonelt utgjort et viktig grunnlag for videreføring av samisk kultur. Næringene har vært økologisk bærekraftig og ofte utøvd i kombinasjon, slik at en har hatt flere bein å stå på. Dette er arealavhengige næringstilpasninger som i stadig økende grad oppleves å stå i motstrid til en generell befolknings- og velferdsvekst med økt mobilitet og fritidsaktivitet, infrastrukturbygging, vindkraftetableringer, oppdrettsetablering og gruveplaner. Den demografiske utviklingen, kombinert med store endringer i næringsstrukturen i samiske områder, utfordrer Sametinget til å vurdere ulike fremtidsrettede modeller for arbeid med næringsutvikling. En egen samisk innovasjonsmodell basert på nytenking rundt regionale innovasjonssystem, som tar hensyn til kultur, geografi og næringsstruktur, bør sees nærmere på. I dette arbeidet må både teori og praksis, samt erfaring fra andre urfolk, drøftes. På den måten vil Sametinget kunne være i forkant av utviklingen, og være en premissgiver med hensyn til hvilken kompetanse og hvilke forskningsbehov som vil etterspørres i fremtidens næringsliv i samiske områder. Et av forskningsbehovene som er tydelig i dag er behovet for næringsforskning som går på småskalanæringer og kombinasjons- og deltidsnæringer i samiske områder. Det finnes i dag ikke et fullverdig akademia for reindriftsfag. Sámi allaskuvla tilbyr bachelor i reindriftsfag. Reindriftsfag krysser fag som økonomi, samfunnsplanlegging, kulturfag, språk, tradisjonell kunnskap og biologi. Det må bygges opp et forskningsbasert reindriftsfaglig utdanningstilbud på master- og doktorgradsnivå. Det har de siste årene vært rettet nasjonal oppmerksomhet på rollen kunst og kultur kan ha når det gjelder verdiskaping og næringsutvikling. Kultur og reiseliv som næringsområde har de seneste årene hatt en viss vekst i det samiske området. Felles for samiske kulturnæringer og reiseliv er at de oppstår i skjæringspunktet mellom kultur, identitet og næring. De baserer seg på kulturelle produkter som i mange tilfeller er en del av en felles, samisk kulturarv. Dette stiller store krav til aktørenes ivaretakelse av den samiske kulturen på en ekte og troverdig måte Samiske kulturnæringer og reiseliv har et potensial som nye næringsveier i det samiske samfunnet. En viktig forutsetning er at det er samene selv om har eierskap til utviklingen innenfor disse næringene. For å lykkes med utvikling av næringene, kreves det robuste samiske bedrifter som tar i bruk potensialet som ligger i den samiske kulturen i utvikling av egne virksomheter. Et behov både i kulturnæring- og reiselivsbransjen er økt kompetanse når det gjelder å drive bedrift og profesjonell produktutvikling. I dagens moderne verden er kunnskap om entreprenørskap og innovasjon en nødvendig pilar for næringsutvikling. Entreprenørskap i høyere utdanning vil kunne bidra til en større satsing på entreprenørskap og elevbedrifter i grunnopplæringen. Det er større muligheter for at unge som har deltatt i slik utdanning etablerer egne bedrifter. UiT Norges arktiske universitet, har både på Finnmarksfakultet og fakultetet for humaniora, samfunnsvitenskap og lærerutdanning, utdanningstilbud i henholdsvis reiseliv og entreprenørskap i urfolksområder. Nord universitet har et forskningsmiljø innen fagfeltet entreprenørskap som utmerker seg også internasjonalt. Den samiske dimensjonen i de forskningsfaglige arbeidene om disse fagområdene er likevel fremdeles beskjeden og trenger et høynet fokus. Økt kunnskap om samisk kulturnæring og reiseliv er nødvendig i utviklingen av disse som nye næringsveier i det samiske samfunnet. Særlig når det dreier  seg om kommersialisering basert på samisk kultur og historie. Innen høyere utdanning er det behov for å få til egne tilbud, spesielt for samisk reiseliv. Mål: Det finnes forskning som grunnlag for bevaring og utvikling av samiske tradisjonelle næringer Det finnes forskning som grunnlag for næringsutvikling i samiske områder Samisk tradisjonell kunnskap er en del av naturvitenskaplig forskning i samiske områder Strategier: Bidra til styrket forskning på arealbruk og forvaltning av arealer i samiske områder Bidra til å inkorporere tradisjonell kunnskap i høyere utdanning og forskning I samarbeid med aktuelle aktører bidra til økt forskningsaktivitet i samisk næringsliv og entreprenørskap Bidra til at det utvikles en forskningsbasert innovasjonsmodell for samisk næringstilpasning 3.2.4 Rettsforhold Spørsmålet om samiske rettigheter til land og vann har vært en viktig forutsetning for framveksten av den moderne samepolitikken. Ved siden av konsultasjoner for å oppnå fritt informert samtykke, er land- og ressursrettigheter en grunnstein i det internasjonale rettsgrunnlaget for urfolk, og dermed også for utviklingen og utformingen av sameretten. Hvilke rettigheter samene har til land og ressurser og hva ulike løsninger for praktisk anerkjennelse av slike rettigheter kan innebære, er ofte forbundet med et høyt konfliktnivå. Problemstillinger knyttet til land- og ressursrettigheter berører grunnleggende interesser om identitet, livsgrunnlag og økonomisk utvikling, og er interesser som krysser og går gjennom organisasjonsliv, lokalsamfunn og næringer. Videre styrer disse interessene i stor grad samspillet mellom den samiske offentligheten og det norske politiske system. Kunnskap om samisk rettsforståelser, sedvaner, eiendomsforhold og bruk av land og ressurser er viktig for avklaring av rettsforhold og for fortolkning og utforming av lovverket. Videre gir dette grunnlag og føringer for en offentlig myndighetsutøvelse av plan-, verne- og utbyggingslovgivingen som virker til vern og utvikling av samisk språk, kultur og samfunnsliv. Forskningen og høyere utdanning om samiske rettsforhold har et fortsatt behov for videreutvikling, også slik at den internasjonale rettsutviklingen konkretiseres for oppfølging i nasjonal lovgiving og for rettsanvendelsen i domstoler og offentlig forvaltning. Mål: Det finnes forskning om samiske rettsforhold som gir kunnskap om samisk rettsforståelser, sedvaner, eiendomsforhold og bruk av land og ressurser Strategi: Arbeide for styrking av forsking om samiske rettsforhold Arbeide for at det opprettes et masterutdanning i eiendomsfag som inkluderer samiske rettsforhold Arbeide for at kunnskap om samisk kultur, eiendomshistorie, rettserverv og sedvanerett inngår som en del av basiskompetansen i utdanningen for alle jordskiftedommere  3.2.5 Samisk offentlighet Fra midten av 1980 årene har det blitt utformet en ny samepolitikk og en samisk offentlighet bestående av institusjoner, organisasjoner, partier og media som utvikler og former meninger om politiske spørsmål. Sametinget er kjerneinstitusjonen i denne nye samiske offentligheten. Den moderne samepolitikken dreier seg i stor grad om etablering av etnisitetsdimensjonen innenfor legitime institusjonelle rammer for maktutøvelse. Utformingen og utviklingen av den moderne samepolitikken skjer ut fra politiske, geografiske og historiske trekk og strukturer. I Norge skjer dette innenfor rammen av enhetsstaten, som er en stor, sterk og tilstedeværende stat. Historiske sosiale bevegelser, også samebevegelsen, har i stor grad vært politisk i karakter og de har vendt seg mot staten for økt statlig ansvar. Denne statsorienteringen har gitt frivillige organisasjoner en sentral plass i utformingen av offentlig politikk og i utformingen av velferdsstaten. Norge framstår derfor i internasjonal sammenheng som et svært <span type="quote">«statsvennlig»</span> samfunn der det for interesseorganisasjoner er en særegen blanding av selvstendighet og integrasjon i det politiske systemet. Dette er en samfunnsform som legger betydelige premisser for hvordan samene og staten møtes, og hva som er muligheter og begrensninger i utviklingen av en samisk offentlighet. Samtidig som det norske politiske styringssystemet legger viktige rammer for utviklingen av den samiske offentligheten er samepolitikken i høy grad et resultat av den internasjonale rettsutviklingen. FN-systemets oppmerksomhet om og arbeid med utvikling av rettslige standarder for statenes forpliktelser overfor urfolk og minoriteter er derfor i stor grad styrende for hvordan samepolitikken kan utvikles. Kunnskap om hvordan internasjonale rettsregler og statlige styringssystemer virker og samvirker i utviklingen av den samiske offentligheten vil være viktig bidrag i den samiske samfunnsdebatten. Sametingssystemet har vært under stadig utvikling siden det ble etablert i 1989. Levering av organiserte meninger og interesser fra det samiske sivilsamfunnet  inn i  Sametinget er sentralt for utvikling av tillit og legitimitet til institusjonen. Samtidig kan det sies at levering av tjenester og håndfaste resultater  ut fra  Sametinget til det samiske samfunnet også har stor betydning for legitimiteten til systemet. En utvikling som på den ene siden kan ha trekk av institusjonell profesjonalisering av Sametinget der samiske sivilsamfunnsaktører i begrenset grad har utviklet seg, og på den andre siden trekk i retning av liten grad av utvikling mot effektiv tjenestelevering fra Sametinget til det samiske samfunnet kan sette Sametinget, og dermed hele den samiske offentligheten, under et økende legitimitetspress. En vesentlig aktør i den samiske offentligheten er samiske og norske medier. Samisk journalistutdanning har vært viktig for å rekruttere journalister til mediebedrifter og offentlig og privat sektor. I tillegg har utdanningen bidratt til å bygge et fagmiljø innen journalistikk, herunder urfolksjournalistikk. Mediene påvirker både det samiske og det norske samfunnet. Det er derfor behov for forskning som blant annet gir kunnskap om ulike mediers betydning for samisk samfunnsutvikling og mediers betydning for status for samisk språk og kultur i forhold til majoritetsspråk og -kultur. Også internasjonalisering av mediebruk og endring av medievaner i den samiske befolkningen er interessante tema for medieforskning. Kunnskap om hva som er betingelsene for og utviklingstrekkene av den samiske offentligheten er viktig for valg og prioriteringer som tas i utformingen av samepolitikken i åra framover. I denne sammenhengen er det behov for å sammenligne institusjons- og samfunnsutviklingen for samene i de fire statene de tilhører. Det er imidlertid også behov for en slik sammenlignende forskning med andre urfolk som virker innenfor andre politiske systemer. Kunnskap om samenes politiske deltakelse og oppslutning ved sametingsvalg er i  en slik sammenheng av grunnleggende betydning. Det er derfor av stor betydning at det gjennomføres en systematisk valgforskning for sametingsvalgene. Slik forskning ble første gang gjort i tilknytning til valget i 2005. Det ble den gang finansiert over Norges forskningsråds program for samisk forskning. For valget i 2009 har Sametinget bevilget midler etter en årlig særlig tildeling fra departementet til slik forskning etter anbudskonkurranse. Finansieringen av sametingsvalgundersøkelser må fra og med valget i 2017 inn i Sametingets rammebudsjett for å sikre nødvendig forutsigbarhet og forankring av en systematisk sametingsvalgforskning. Mål: Det forefinnes forskning på samisk offentlighet og forskning om sametingsvalget Strategi: Arbeide for styrking av forsking på samisk offentlighet, herunder sammenlignende forskning med situasjon og utvikling i Finland, Sverige og Russland Arbeide for systematisk forskning om sametingsvalget 3.2.6 Helse Kunnskap om samiske samfunnsforhold, samisk språk og kultur er nødvendig for å påvirke helsen til den samiske befolkning i positiv retning. Slik kunnskap er også en forutsetning for god kvalitet på tjenestene, og er nødvendig for ivaretakelse av pasientsikkerheten. Manglende kunnskap om samisk språk og kultur i helse- og omsorgstjenestene reduserer også samiske pasienters tilgjengelighet til tilbudene. Senter for samisk helseforskning, SSHF, som ble etablert i 1990, har som mål å drive forsknings- og utviklingsarbeid knyttet til helse og levekårsrelaterte problemstillinger i den samiske befolkning. Senteret har etter opprettelsen gjennomført helse- og levekårsundersøkelser i samiske områder på norsk side, og også bidratt aktivt i rekruttering og utdanning av samiske helseforskere. Gjennom dette er det fremmet studier av sykdomsforekomst og risikofaktorer hos den samiske befolkning. Helseforetaket Helse Nord vedtok i 2011 å utrede en <span type="quote">«Samisk helsepark»</span>, med mål om å samle og samordne et bredt helsefaglig miljø med utgangspunkt i SANKS – Samisk nasjonalt kompetansesenter – psykisk helsevern og rus og Samisk spesialistlegesenter. Intensjonen er å samle ulike tjenester rettet mot den samiske befolkningen, blant annet psykiatri, rus, somatikk og forskning. Tanken er også at Samisk helsepark skal styrke og bygge fagmiljøer, og bidra i utdanning av fagpersonell. Helse- og levekårsundersøkelser fra Senter for samisk helseforskning viser at man ikke finner systematiske forskjeller i helse mellom samisk befolkning og øvrig befolkning i samme geografiske områder. Den samiske befolkning har imidlertid, i likhet med den nordnorske befolkning, på noen områder dårligere helse enn gjennomsnittet i den norske befolkning. Selv om mange av helseutfordringene er felles, er det likevel områder og temaer hvor det er nødvendig med ytterligere forskning for å få bedre kunnskap om samers helse og levekår. Dette gjelder psykisk helse generelt, selvmord og brå død, vold i nære relasjoner, livsstilssykdommer som diabetes type 2, tjenestetilbudet til samiske pasienter og omsorgsforskning inkludert barnevern. Når det gjelder vold i nære relasjoner, er dette et tema som berører flere samfunnsområder. Nylig publisert forskning ved Senter for samisk helseforskning viser at samiske kvinner rapporterer høyere forekomst av alle typer vold, både emosjonell, fysisk og seksuell vold, sammenlignet med den øvrige befolkningen. Disse funnene viser at ytterligere forskning på området er nødvendig.  Det samiske samfunnet står overfor store utfordringer innenfor tradisjonelle samiske næringer. De tradisjonelle næringene er under sterkt press fra resten av samfunnet. Arealinngrep, kamp eksternt og internt om ressurser og arealer, rovdyrproblematikken, stadig endrede rammevilkår og holdninger til næringene er noen av utfordringene. Dette er forhold som påvirker den fysiske og psykiske helsen. Utøverne opplever å være i en stadig stressituasjon med bekymring for egen og næringens framtid. Å stadig måtte forsvare næringens berettigelse oppleves belastende, og har betydelige helsemessige konsekvenser for utøverne. Barn og unge som har familietilknytning til reindriften er særlig utsatt. Negativ omtale av næringen i media og i samfunnet for øvrig vil også kunne oppleves som årsak til mobbing og diskriminerende reaksjoner. Dette er problemstillinger som ikke etterspørres i generell folkehelsearbeid, og er tema det er stort behov for dokumentert kunnskap om. Den samiske befolkningen opplever et større kommunikasjonsproblem i møte med helse- og sosialtjenesten enn majoritetsbefolkningen. For at samer skal få en likeverdig helse- og sosialtjeneste må tjenesten ha kunnskap om og kompetanse i samisk språk og kultur på alle nivåer. Kvaliteten på tilbudene kan ikke være avhengig av enkeltpersoners spesialkompetanse eller interesse for samisk språk og kultur, og den enkelte samiske tjenestemottaker skal heller ikke selv måtte definere sine behov for tilrettelagte helse- og sosialtjenester. I møte med Sametingets eldreråd understrekte rådet sterkt behovet for at det samiske perspektivet må implementeres i alle helsefaglige utdanninger. Eldrerådet var også opptatt av helsesektorens manglende kompetanse om samisk tradisjonell folkemedisin. De etterlyste forskning innen mental rehabilitering for det samiske folk etter århundrer med rasisme og mentale overgrep, der konsekvensene av fornorskingspolitikken er en del av det totale bilde av helsetilstanden for det samiske folk i Norge. Flere av innspillene peker spesielt på behovet for sykepleiere med samisk språk- og kulturkompetanse. Eldrerådet var særlig opptatt av dette fordi de mener at samiske eldre, og spesielt samiske demente, ikke får et likeverdig og verdig tilbud i dag. Muligheten til å bruke eget språk er særlig avgjørende for et godt resultat på områder som geriatri, demens, rehabilitering, forebygging av kroniske sykdommer, læring og mestring, og rus og psykisk helse. Eldrerådet mener derfor det er behov for forskning som viser hvilket tilbud samiske pasienter i realiteten tilbys. Dette må videre føre til at tilbudet til samiske brukere og pasienter blir likeverdig, og ikke minst verdig for samiske eldre. Som en av medlemmene uttrykte det i møtet:  <span type="quote">«Det må forskes på den åndelige biten, for vi er mer enn et kjemisk laboratorium på to bein»</span>  Mål: Helse- og sosialfaglig personell har nødvendig kunnskap om samiske samfunnsforhold, samisk språk og kultur Strategier: Bidra til at helse- og sosialfaglig personell på alle nivå har samisk språk- og kulturkompetanse Bidra til økt forskningsaktivitet innen helse- og sosialsektoren, herunder forskning på tjenestetilbudet til den samiske befolkning Bidra til at det opprettes en samisk sykepleieutdanning 3.2.7 Barnehage og grunnopplæring  Det å ha en velfungerende oppvekst- og utdanningssektor er en sentral del av det samiske velferdssamfunnet og viktig i utvikling av samfunns- og arbeidsliv. Mange og gode samiske barnehagetilbud er vesentlig for styrking av samisk språk og identitet. Også kvalitativt godt samisk tilbud i grunnopplæringen er med på å forme den enkelte positivt og legger føringer for barn- og ungdoms valg av høyere utdanning og yrkesvalg. I den forbindelse vil forskningsbasert kunnskap innenfor flere områder være med på å styrke kvaliteten i samisk oppvekst- og utdanningssektor i tiden fremover. Sametinget er av den oppfatning at forskningsbasert kunnskap må forefinnes også for utviklingen av samisk oppvekst- og utdanningssektor. Kunnskapsdepartementet har gjennom forskningsrådet prioritert utdanningsforskning som et stort område. Samisk utdanningsforskning har ikke vært særskilt prioritert. Det er i denne sammenheng naturlig at også samisk skoleforskning blir en integrert del av forskningsrådets programmer. Sametinget er opptatt av at samiske barn skal ha et trygt psykososialt skolemiljø. I dag finnes tilnærmet ingen forskning om krenkelse, mobbing og trakassering i den samiske skolen. Sametinget er enig med forslaget fra Djupedal-utvalget NOU 2015:2  Å høre til -Virkemidler for et trygt psykososialt skolemiljø,  om at det avsettes øremerkede midler til forsking på mobbing i den samiske skolen. Videre støtter Sametinget utvalgets forslag om at det bygges opp et juridisk fagmiljø som har særlig kompetanse i en slik sammenheng. Sametinget registrerer at det innen samisk barnehagesektor ikke finnes tilstrekkelig med forskning som kan underbygge hvilke modeller som best fungerer i språkopplæringen. Dette er med på å gjøre foreldre usikker på hvilke valg de skal gjøre for sine barn videre i utdanningsløpet. Det er store frafall i språkopplæringen i hele utdanningssystemet. Det er derfor behov for økt forskning både på årsakene til frafallet og på metodikk og organisering av opplæringen. Dette gjelder både innen klasseromsundervisning og i fjernundervisning. Mangelen på utdannede barnehagelærere og lærere med kompetanse i samisk språk, og om samisk kultur og samfunnsliv, fører til at barn i barnehagen og elever i grunnopplæringen ikke alltid får det tilbudet de har rett til. Denne mangelen har også konsekvenser for kvaliteten på barnehage- og opplæringstilbudet. Sámi allaskuvla er den eneste institusjonen som i dag utdanner barnehagelærere og lærere for grunnopplæringen etter rammeplanene for samisk barnehage- og lærerutdanning. UiT Norges arktiske universitet tilbyr lærerutdanning 5 – 10 med nordsamisk som fremmedspråk som masterfag. Rekruttering til disse utdanningene har til nå vært en stor utfordring. Sør- og lulesamisk språk tilbys som del av ordinær grunnskolelærerutdanning. Mulighetene for og kvaliteten på undervisning i samisk språk skaper grunnlaget for det framtidige akademia i samisk språk. Kvaliteten innenfor barnehage- og opplæringssektoren er avhengig av at det forefinnes kunnskap som er av betydning for utvikling av sektoren. Slik kunnskap handler for eksempel om språkopplæringsmetodikk og tilpasning til ulike nivå også innen voksenopplæring, tospråklighetsopplæring, didaktikk for samisk fjernundervisning, frafall av elever i samiskopplæring på grunnskolenivå og frafall av samiskspråklige elever i videregående opplæring. Mål: Barnehagelærere og lærere i grunnopplæringen har nødvendig kunnskap i samisk språk og om samiske samfunnsforhold, samisk språk og kultur Strategier:  Bidra til at lærere i barnehage og grunnopplæring har samisk språk- og kulturkompetanse Bidra til økt forskningsaktivitet innen samisk oppvekst- og utdanningssektor Arbeide for at det gjennomføres konsultasjoner med Norges forskningsråd om skoleforskningsprogrammer  3.3 Rekruttering til samisk høyere utdanning og forskning  Befolkningstallet i de samiske områdene følger en saktegående negativ trend, preget av en lett aldrende befolkning sammenlignet med landsgjennomsnittet - en utvikling distrikts-Norge generelt også preges av. Denne utviklingen påvirker antall potensielle studenter til samisk høyere utdanning. Også statens tidligere fornorskingspolitikk har ført til at dette rekrutteringsgrunnlaget er lavt. Det er derfor et relativt lite rekrutteringsgrunnlag til samisk høyere utdanning og forskning. Dette er særlig lavt når det gjelder personer med samisk som førstespråk. I Samiske tall forteller 8 – kommentert samisk statistikk 2015, framkommer i tabell 2.12 antallet elever med samisk i fagkretsen i videregående skole. Skoleåret 2014/15 var det totalt 449 elever med samisk i fagkretsen. Av disse hadde 205 elever samisk som førstespråk, og 244 samisk som andrespråk. Dette antallet er det totale antallet, uavhengig av hvilket trinn elevene går på. Antallet førstespråkselever har gått ned fra 243 skoleåret 2013/14, mens antallet andrespråkselever har økt fra 209. I disse tallene framkommer ikke hvor mange elever som er i sitt avsluttende år, og heller ikke hvor mange som vil ha studiekompetanse av disse. Det er viktig at opplæringen i samisk som 1. og 2. språk fungerer godt i videregående opplæring. Det store frafallet fra opplæringen i samisk som 1.språk i videregående opplæring gir grunn til bekymring for bruken av samisk språk, og for rekruttering av samiskspråklige til høyere utdanning og forskning. I tillegg til frafallet fra førstespråkopplæringen er det et stort frafall generelt, og spesielt blant gutter. Dette er en ekstra utfordring for rekruttering videre til høyere utdanning og forskning. Rekrutteringsgrunnlaget til samisk høyere utdanning og forskning består ikke kun av de omtalte elevene i videregående opplæring. Også elever uten samisk i fagkretsen er aktuelle studenter til samisk høyere utdanning. Det har over flere år vært gjort en innsats ved Sámi allaskuvla for å kvalifisere studenter til samisk høgere utdanning. Sametinget har finansiert et femårig kvalifiserings- og rekrutteringsprogram i samisk språk for høyere utdanning, som ble avsluttet i 2014. Programmet må sies å ha vært vellykket, da 360 studenter fullførte med bestått eksamen. Modellen for programmet benyttes nå i lule- og sørsamisk område. En annen aktuell gruppe for rekruttering er voksne. Fra høsten 2015 har regjeringen satt av midler til arbeidsplassbasert barnehagelærerutdanning for raskt å bøte på mangelen på barnehagelærere. Også Sámi allaskuvla gir dette tilbudet. Dette er en modell som er interessant å se nærmere på også for andre profesjonsfag i samisk sammenheng. Sámi allaskuvla fikk i 2009 i oppdrag av Kunnskapsdepartementet å opprette og lede en nasjonal arbeidsgruppe med siktemål å utarbeide en strategi for rekruttering til samisk høyere utdanning. Det var særlig lagt vekt på samisk lærerutdanning og samiske språk. Nasjonal rekrutteringsstrategi for samisk høyere utdanning 2011-2014 ble vedtatt av Kunnskapsdepartementet i 2011. Rekrutteringsstrategien har vært fulgt opp av Samisk lærerutdanningsregion, et samarbeidsorgan bestående av Sámi allaskuvla, Høgskolen i  Nord-Trøndelag, Universitetet i Nordland og UiT Norges arktiske universitet. Det ble avholdt en evalueringskonferanse i april 2014, der det blant annet ble pekt på at rekruttering til samisk høyere utdanning må forankres i ledelsen i utdanningsinstitusjonene, og i et gjensidig forpliktende samarbeid mellom institusjonene. Dette samarbeidet må sikres økonomisk, f. eks. gjennom årlige tildelinger fra Kunnskapsdepartementet. Rekruttering av samer til samisk forskninger lav. Et større antall samiske forskere vil kunne gi et større kunnskapsgrunnlag utviklet fra et samisk ståsted. Innen akademia for samisk språk er det behov for flere med kompetanse på doktorgradsnivå. Det betyr at det må rekrutteres flere studenter som tar mastergrad i samisk språk og som deretter kan fortsette med doktorgradsstudier. Det må vurderes å innføre øremerkede master- og doktorgradsstipender for å styrke akademia rundt samisk språk. I tillegg er det svært viktig at universitet, høgskoler og forskningsinstitusjoner som arbeider innen feltet, prioriterer rekruttering til samisk høyere utdanning og samisk forskning. Betydningen av rekrutteringsarbeidet og pålegg om oppfølging av dette, må bli en del av oppdraget regjeringen gir aktuelle universitet, høgskoler og forskningsinstitusjoner. Siden mangelen på samisktalende forskere i stor grad er et resultat av statens tidligere fornorskingspolitikk, vil det være naturlig at regjeringen legger inn midler til en større satsning for å få flere norskspråklige kvalifisert til å ta samisk høyere utdanning. Dette er noe Sametinget på nytt vil ta opp med statlige myndigheter. Det er avgjørende for det samiske samfunns fremtid at det iverksettes en betydelig nasjonal satsing for å få tilstrekkelig utdannet samiskspråklig personell. Spesielt gjelder dette for kommunene i det samiske språkforvaltningsområdet, men også andre kommuner har et stort behov for fagfolk med samisk språk og/eller kulturkompetanse. Det er mangel på denne kompetansen innenfor de fleste profesjoner. I tillegg er det en utfordring at fagpersoner som allerede er i jobb i samiske områder mangler kunnskap om samisk språk og kultur. Den samiske befolknings rett til tjenesteyting som tar hensyn til den enkeltes språk og kulturbakgrunn er i dag derfor mangelfull. Rekrutteringsarbeidet må starte tidlig. Tidlig informasjon og veiledning om språkvalg vil være en av faktorene som danner grunnlaget for foreldrenes valg av språk for sitt barn. Dette må videre følges opp i barnehage med et godt samiskspråklig tilbud. Det vil også være avgjørende at samarbeidet i overgangen barnehage - skole er godt, og ikke minst at tilbudet i grunnopplæringen er av god kvalitet. Dette er et felles ansvar for de lokale barnehage- og skolemyndighetene. Å satse på kvalitet innenfor høyere utdanning for samisk ungdom er en av de viktigste forutsetningene for at ungdom velger samisk høyere utdanning og utdanning i samisk språk. Institusjoner som tilbyr samisk høyere utdanning må arbeide med tilrettelegging og organisering av tilbudene, med det formål å nå ut til flest mulig studenter. Dette forutsetter at de institusjonene som tilbyr samisk høyere utdanning og tilbud innen samiske emner har et tett og nært samarbeid. Andre tiltak for å rekruttere samiske studenter eller studenter til samisk høyere utdanninger og forskning er blant annet samiske studentkvoter i profesjonsstudier, ulike typer stipender og nedskrivinger av studielån. Sametingets stipendordning for høyere utdanning er det viktigste virkemiddelet Sametinget har for å stimulere og rekruttere til utdanning som det samiske samfunnet har behov for. Sametinget prioriterer i sitt årlige budsjett hvilke studier som kommer inn under ordningen.  Ordningen skal evalueres i 2016 for å se om den har ønsket effekt på rekruttering til høyere utdanning innen prioriterte fag. Mål: Flere fagfolk med samisk språk - og kulturkompetanse Strategier: Bidra til rekruttering av studenter på ulike nivåer innen samisk høyere utdanning og forskning Bidra med stipend til studenter som tar høyere utdanning innenfor samisk språk og innenfor prioriterte profesjonsutdanninger Arbeide for at det opprettes master- og doktorgradsstipend i samisk språk  3.4 Forskningstradisjon og etikk  Mange av innspillene til denne meldingen kommer inn på de etiske utfordringene ved forskning på samiske forhold og samer. En betydelig del av den samiske befolkningen har et ambivalent forhold til forskning. Det kan være flere årsaker til dette. Det er sannsynlig at en hovedgrunn er de historiske erfaringene samer fikk med forskere i raseforskningens, og fornorskningens tid. Faget fysisk antropologi, hvor Norge var blant de verdensledende, arbeidet ut fra forestillingen om at samene sto lavere enn nordmenn i et evolusjonært hierarki. Dette skulle la seg dokumenterte gjennom en storstilt innsamling av samisk skjelettmateriale samt hodeskalle- og andre oppmålinger av levende samer. I arkeologi- og historieforskningen var samenes fortid lenge i stor grad ekskludert. Det var maktpåliggende å vise at Norge var rotfestet norsk og at samene var en slags inntrengere på norsk grunn. I mange fag ble samene beskrevet på en nedlatende måte, om de i det hele fikk oppmerksomhet. Disse forholdene etterlot sår i det samiske samfunnet, og skapte også negative holdninger som til dels fortsatt gjør seg gjeldende. En annen årsak til samers skepsis til forskning kan ligge i en <span type="quote">«forskningstretthet»</span>, slik beskrevet i innspill til denne meldingen. I forskningens natur ligger en nysgjerrighet etter det uutforskede og ny kunnskap, og urfolk kan representere noe nytt og annerledes å forske på. Resultatene av forskningen kan oppleves som lite nytt og på ingen måte banebrytende eller nyttig for urfolket selv, om de noen gang får vite hvorfor de var forskningsobjekter og hva forskningen resulterte i. At det er en relativt liten interesse blant samer for å være forskningsobjekt og å delta i forskningsprosjekt, er en utfordring forskningssamfunnet må ta på alvor. Første steg er å erkjenne at det finnes en forskningshistorie man ikke kan overse, og dette bakteppet må prege tilnærminger og arbeidsmåter. Denne forskningshistoriske bakgrunnen, samiske perspektiver og verdier samt problemstillinger som knytter seg til forskning på urfolk og andre marginaliserte grupper generelt, bør inngå i den del av forskerutdanningen som omhandler etikk og etiske problemstillinger. Tilbakeføring av samiske gjenstander fra museer og samlinger er et viktig tiltak for å bygge opp tillit mellom samene og kunnskapssamfunnet. Prosjektet Bååstede er et godt eksempel fra nyere tid i Sápmi på et prosjekt hvor alle parter ønsker tilbakeføring av gjenstander til samiske museer, som også innebærer en geografisk relokasjon.  Det er også viktig at den samiske befolkningen får tilgang til materialet. Redskaper, duodji, runebommer, joik og andre lydopptak som dokumenterer språkbruk er en kunnskapsressurs for opplæring, utdanning og forskning, og for det samiske samfunnet. Rapport om bruk av samisk etnisitet i forskningsdatabaser og helseregistre ved senter for samisk helseforskning 2015, viser at det ikke finnes noen retningslinjer for forskning på urfolk i Norge eller Skandinavia for øvrig. I Norge har De nasjonale forskningsetiske komiteer utviklet generelle etiske retningslinjer og retningslinjer for bestemte fagområder. Disse gir omfattende regler for enkeltpersoners rettigheter ved deltakelse i forskningsprosjekt, men gir i mindre grad føringer som sikrer gruppers kollektive rettigheter. Når det gjelder etiske retningslinjer for samfunnsvitenskap, humaniora, juss og teologi, omhandler punkt 25 forskning i andre kulturer enn forskerens egen. Punktet stadfester blant annet at forskeren i størst mulig grad bør samarbeide med lokalbefolkning, medlemmer i den aktuelle kultur og deres representanter samt lokale myndigheter. Det samme bør også gjelde for samer som forsker på samer. Punkt 47, krav om å tilbakeføre forskningsresultater, pålegger forskeren en spesiell forpliktelse til å tilbakeføre forskningsresultatene til deltakerne, i en forståelig og forsvarlig form. Retningslinjene for forskning på menneskelige levninger, punkt 4, slår fast at forskning på levninger etter grupper som har blitt undertrykket, nedverdiget eller på annen måte dårlig behandlet av storsamfunn eller statsmakt, krever innsikt, sterk aktsomhet og vilje til kommunikasjon og dialog, og videre at i enkelte tilfeller kan hensyn til disse gruppene tilsi at et prosjekt ikke bør gjennomføres. I denne sammenheng må det tilføyes at Sametinget siden 1998 har hatt rett til å fatte beslutninger vedrørende forvaltning av og forskning på den samiske delen av skjelettsamlingen på Anatomisk institutt ved Universitetet i Oslo. Sametinget får i forkant en uttalelse fra Skjelettutvalget, Nasjonalt utvalg for vurdering av forskning på menneskelige levninger. I saker om tilbakeføring og gjenbegravelse igangsetter Sametinget en inkluderende prosess med berørte parter før avgjørelser tas. Skjelettutvalget ble opprettet i 2008 som et direkte resultat av samiske krav på tilbakeføring av menneskelige levninger. Etableringen av utvalget er et eksempel på at det samiske samfunnets synspunkter blir hørt og viser seg å ha relevans også utenfor den samiske konteksten. Sametinget har nedsatt en arbeidsgruppe som skal utarbeide etiske retningslinjer for bruk og forvaltning av samisk human biologisk materiale. Dette er et viktig arbeid som kan gi grunnlag for å vurdere om det er behov for mer generelle etiske retningslinjer for samene som urfolk. De demografiske dataene som finnes om samer er ettertraktet grunnlagsmateriale for forskere som ønsker å forske på samiske forhold. Valgmanntallet til Sametinget er det eneste sikre tallmaterialet hvor samene i Norge er registrert på individnivå. Sametinget er restriktiv til bruk av manntallet til andre formål enn valg, da det vil være et brudd på forutsetningene for innskrivingen i valgmanntallet. Sametinget ser at det å forske på samiske forhold er vanskelig uten et pålitelige demografisk materiale å forholde seg til, men dette er en utfordring som kunnskapssamfunnet må møte ved å bruke andre metoder. Sametinget er blitt enig med regjeringen om Ny lov om folkeregistrering, som innebærer at det skal innføres en språklig registrering i offentlige register. Denne registreringen vil komme forskningen til gode, og også kunne gi befolkningen bedre helse- og sosialtjenester.  Mål: Etablerte og eventuelle nye forskningsetiske regler etterleves i samisk forskning Strategi: Sluttføre arbeidet i utvalg for samisk forskning og human biologisk materiale Utrede behovet for å definere egne forskningsetiske regler for forskning på samene som urfolk Arbeide for at forskerutdanningen på feltet etikk inkluderer kunnskap om fornorskningstidens forskningshistorie og dens effekter  3.5 Implementering av samisk perspektiv i høyere utdanning og forskning  Det er et stort behov for fagfolk med samisk språk-, kultur- og samfunnskompetanse innenfor de fleste områdene, både i privat og offentlig sektor. Et spesielt stort behov finnes i kommunene som er en del av det samiske språkforvaltningsområdet. Den samiske befolkningen utenfor disse kommunene, har også krav på likeverdig tjenesteyting. Dette innebærer at et samisk perspektiv må implementeres i alle profesjonsutdanninger. Nyere forskning viser at samer opplever mer diskriminering enn majoritetsbefolkningen. Manglende allmennkunnskap om samer og samiske forhold generelt i befolkningen kan være en av årsakene til dette. Sametinget ser nødvendigheten av at det gjennomføres et forskningsbasert prosjekt der man gjennomgår ramme- og fagplaner for alle relevante høyere utdanninger, og også foreslår hvordan implementeringen av det samiske perspektivet best kan gjennomføres. Når det gjelder implementering av det samiske perspektivet i forskning har både Norges forskningsråd og forskningsinstitusjoner et ansvar. Mål: Samisk perspektiv er implementert i alle relevante utdanninger og i forskning Strategier: Bidra til at det gjennomføres et forskningsbasert prosjekt om implementering av samisk perspektiv i høyere utdanning Arbeide for konsultasjoner mellom Norges forskningsråd og Sametinget når nye forskningsprogram planlegges  4. Økonomiske og administrative konsekvenser  Oppfølging av sametingsmelding om høyere utdanning og forskning vil skje gjennom Sametingets årlige budsjett. I budsjettet prioriteres innsatsområder med mål, strategier og tilhørende tiltak. Sametingsrådet vil vurdere å utarbeide en handlingsplan for oppfølging av meldingen, eller handlingsplaner for deler av meldingen. Meldingen har et langsiktig perspektiv, og det vil være naturlig å ha en gjennomgang av meldingen etter tre til fire år for å vurdere om Sametinget har oppnådd de målene som er satt i meldingen. Oppfølging av meldingen har økonomiske og administrative konsekvenser. Meldingens mål  og strategier gjør det nødvendig å opprette og opprettholde god dialog med mange aktører på ulike nivå innenfor høyere utdanning og forskning. I tillegg vil en aktiv bruk av konsultasjonsavtalen være påkrevd. Dette vil utfordre den administrative kapasiteten til arbeidet med høyere utdanning og forskning. 2016 skal det gjennomføres en evaluering av tilskuddsordningen for stipend til høyere utdanning. Avhengig av resultat og anbefalinger vil også denne kunne ha økonomiske konsekvenser. Litteraturliste Innstilling fra Komiteen til å utrede samespørsmål. Oppnevnt 3. august 1956 Bruk av samisk etnisitet i forskningsdatabaser og helseregistre. Rapport fra Senter for samisk helseforskning/Sámi dearvvašvuođadutkama guovddáš april 2015 Nordlandsforskning, NF-rapport nr. 7/2012, Samisk Språkundersøkelse 2012 Sámi allaskuvla, rapport 1/2012 Samiske tall forteller 5, Kommentert samisk statistikk 2012 Sámi allaskuvla, rapport 1/2013 Samiske tall forteller 6, Kommentert samisk statistikk 2013 Sámi allaskuvla, rapport 1/2014 Samiske tall forteller 7, Kommentert samisk statistikk 2014 Sámi allaskuvla, rapport 1/2015 Samiske tall forteller 8, Kommentert samisk statistikk 2015 Flytting til byer fra distriktsområder med samisk bosetting - Samarbeidsrapport NIBR/UiT – Senter for samisk helseforskning, Kjetil Sørlie og Anna Ragnhild Broderstad 2011 Utredning om samisk forskning, Sametinget 1996 Samisk forskning. Forskningsrådets utredning november 1998. Langs lange spor – om samisk forskning og høyere utdanning. Guhkes bálgáid mielde – sámi dutkama ja alit oahpahusa birra. Utvalg for samisk forskning og høyere utdanning. Utredning avlevert Kunnskapsdepartementet 20.6.2012 (Butenschønutvalget) Meld. St. 18 (2014-2015) – Konsentrasjon for kvalitet Strukturreform i universitets- og høgskolesektoren Meld. St. 7 (2014-2015) – Langtidsplan for forskning og høyere utdanning 2015-2014 Meld. St. 18 (2012-2013) – Lange linjer – kunnskap gir muligheter Meld. St. 16 (2010-2011) Nasjonal helse- og omsorgsplan 2011-2015 St.meld. nr. 30 (2008-2009) - Klima for forskning St.meld. nr. 14 (2008) - Internasjonalisering av utdanning St.meld. nr. 20 (2004-2005) - Vilje til forskning St.meld. nr. 34 (2001-2002) Kvalitetsreformen Om høyere samisk utdanning og forskning NOU 2015:2 Å høre til – Virkemidler for et trygt psykososialt skolemiljø Sametingets budsjett 2015 Sametingsmelding om barnehager Sametingsmelding om samisk språk Kunnskapsdepartementet, Strategi 2011-2014, Nasjonal rekrutteringsstrategi for samisk høyere utdanning Bååstede, Tilbakeføring av samisk kulturarv, Prosjektrapport mars 2012 Raporta/2-2015 Árbediehto-guovddáš. Forslag for opprettelse av et senter for samisk tradisjonell kunnskap. Rapport, Sámi Allaskuvla  Lenker  Arctic Indigenous education Conference: http://aiec2016.com/ Aktesne – together:  http://www.sprak.umu.se/forskning/konferenser/aktasne/  Committe on the Elimination of Racial Discrimination, CERDs anbefalinger til Norge av 28.08.2015:  http://tbinternet.ohchr.org/Treaties/CERD/Shared%20Documents/NOR/CERD_C_NOR_CO_21-22_21522_E.pdf  Strukturreformen:  https://www.regjeringen.no/no/tema/utdanning/hoyere-  utdanning/innsikt/struktur-i-hoyere-utdanning/veien-mot-ny-struktur/id2415316/   www.regjeringen.no  Norges forskningsråd:  www.nfr.no  Norges forskningsetiske komite:  www.etikkom.no  NOKUT (Nasjonalt organ for kvalitet i utdanningene:   www.nokut.no  World Indigenous Nations Higher Education Consortium :  www.winhec.org  Arktisk universitet:  www.uarctic.org  Samiske opptakskvoter:  www.samordnaopptak.no/info/opptak/opptakskvoter/samiske-kvoter.html  Giellagas instituhtta:  http://www.oulu.fi/giellagas/  Senter for samisk helseforskning:  https://uit.no/om/enhet/forsiden?p_dimension_id=88115   SAMINOR:  https://uit.no/forskning/forskningsgrupper/gruppe?p_document_id=425187 Russlands vitenskapsakademi:  http://bch.kolasc.net.ru/english.htm  Repatriasjonsprosjektet Recalling Ancestral Voices, Finland:  http://www.samimuseum.fi/heritage/english/repatriaatio.html  Regionale forskningsfond;  www.regionaleforskningsfond.no   Helse Nord:  http://www.helse-nord.no/?lang=no_NO  SANKS – Samisk nasjonalt kompetansesenter – psykisk helsevern og rus:  http://www.finnmarkssykehuset.no/sanks/category10180.html?redirect=urlalias  Den norske kirkes Strategiplan for samisk kirkeliv:  http://www.gammel.kirken.no/?event=doLink&amp;famID=110675</p>
    <p>Oppvekst-, omsorg- og utdanningskomiteen  -  001/16</p>
    <p>OOUK  - vedtak:</p>
    <p>Oppvekst-, omsorg- og utdanningskomiteens innstilling:</p>
    <p>Innledning  Sametingets Oppvekst-, omsorg og utdanningskomiteen har behandlet sak 08/16 Sametingsmelding om høyere utdanning og forskning. Utvikling av det samiske samfunnet er avhengig av kapasitets- og kompetanseøkning, og høyere utdanning og forskning er viktig i dette henseende.</p>
    <p>Merknader   Merknad fra Norske Samers Riksforbund (NSR) Sandra Márjá West, Olof Anders Kuhmunen og Beaska Niillas, fra Arbeiderpartiet (AP) Stine Marie Høgden, Thomas Kappfjell, Vibeke Larsen og Jørn Are Gaski, fra Árja Lars Oddmund Sandvik og Per Erik Mudenia, fra Åarjel-Saemiej Gielh Ellinor Marita Jåma, fra Nordkalottfolket Kjellrun Wilhelmsen og fra Høyre Lars Filip Paulsen:  Sametinget skal evaluere stipendordningen for høyere utdanning i løpet av 2016, samtidig som evalueringen av K06-s retter fokuset mot fremtidig rekruttering av samiske lærere samt førskolelærere.  Komiteen oppfordrer sametingsrådet, gjennom evalueringsprosessen rundt stipendordningen, å vurdere å innføre pliktår for samisk lærere og førskolelærere som er mottakere av stipend til samisk lærer- og førskoleutdanning.  Merknad fra Norske Samers Riksforbund (NSR), fra Arbeiderpartiet (AP), fra Árja, fra Åarjel-Saemiej Gielh, fra Nordkalottfolket og fra Høyre:  Komiteen ønsker at sametingsrådet utarbeider en handlingsplan på bakgrunn av Sametingsmelding om høyere utdanning og forskning og ber om at plenum får denne til behandling.  Merknad fra Nordkalottfolket Kjellrun Wilhelmsen:  Det er viktig at kunnskapssatsing i det samiske samfunnet bidrar til vekst og produksjon i både privat og offentlig næring. Særlig er det viktig at de fremtidige innsatsområdene innenfor høyere utdanning rettes mot felter der samisk fokus har en reell betydning for positiv utvikling av samisk språk, kultur og næring. Dette medlemmet ser med bekymring på de lave innsøkingstall til samiske studier de siste årene. Dette kan tyde på at markedet for denne spesialiseringen ikke er tilstede, at konkurransen fra andre studier er sterk, og at man generelt kjemper om få studenter som gjør andre prioriteringer. De fleste samiske akademikere arbeider i dag innenfor det offentlige, og arbeidslivsprognoser tilsier at det i fremtiden ikke vil være ressurser til å øke offentlig virksomhet. Det bør ikke satses på høyere utdanning som kan bidra til arbeidsledighet og færre muligheter på arbeidsmarkedet for den enkelte.  Forslag   Forslag fra Norske Samers Riksforbund (NSR) Sandra Márjá West, Olof Anders Kuhmunen og Beaska Niillas, fra Arbeiderpartiet (AP) Stine Marie Høgden, Thomas Kappfjell, Vibeke Larsen og Jørn Are Gaski, fra Árja Lars Oddmund Sandvik og Per Erik Mudenia, fra Åarjel-Saemiej Gielh Ellinor Marita Jåma, fra Nordkalottfolket Kjellrun Wilhelmsen og fra Høyre Lars Filip Paulsen:   Forslag 1:  Tilleggspunkt under strategier i 3.1.2: - Sametinget skal bidra til at Nord universitetet synliggjør sitt ansvar for sør- og lulesamisk, blant annet gjennom skilting.</p>
    <p>- Sametinget skal bidra til å sikre samisk representasjon i universitetssystemene som har ansvar for samiske språk. Tilleggspunkt under strategier i 3.2.1: - Arbeide for å opprette stipendiatstillinger på masternivå i lule- og sørsamisk språk. Dette for at de samiske språkene også innbyrdes skal oppnå likeverdighet. Under kapittel 3.2.2 samisk kulturarv, kunst og musikk inkludert joik, avsnitt 11: <span type="quote">"bær"</span> endres til <span type="quote">"bør"</span>.</p>
    <p>Komiteens tilrådning</p>
    <p>Komiteen har ikke flere merknader eller forslag og råder Sametinget til å vedta følgende:</p>
    <p>Sametinget støtter for øvrig Sametingsrådets forslag til innstilling.</p>
    <p>Sametingets plenum  -  008/16</p>
    <p>Forslag 2 fra representant Arthur Tørfoss, Fremskrittspartiet</p>
    <p>Melding om høyere utdanning og forskning  Meldingen har premisser som ikke er verifiserbare. Det slås fast at høyere utdanning og forskning bidrar til å styrke samisk språk, identitet, kultur og samfunnsliv. Dette er i meldingen udokumentert. Samisk språk, kultur, tradisjon og historie styrkes ikke i støvete korridorer i akademiske institusjoner, men ved å være i levende bruk i samfunnet og dagliglivet, der folk bor. Det samiske samfunnet er en del av det moderne kunnskapssamfunnet. Butenschønutvalget slår selv fast at det foregår samisk forskning ved flere universiteter og høyskoler, og at det er spesielt mye ved Sámi Allaskuvla og UiT Norges arktiske universitet. Sametinget slår fast at samisk høyere utdanning og forskning er vel ivaretatt i Norge, og at man ikke trenger noe ytterligere mål og virkemidler for å fremmet dette.</p>
    <p>Forslag 3 fra representant Sandra Márjá West, NSR</p>
    <p>SUPUs innspill til Sametingsmelding om høyere utdanning og forskning  Endringsforslag til rådets forslag, kapittel 3.2.6 Helse, 7. avsnitt, første setning endres til: Sametingets eldreråd og Sametingets ungdomspolitiske utvalg (SUPU) har i møter med rådet sterkt understreket behovet for at det samiske perspektivet må implementeres i alle helsefaglige utdanninger. Tilleggsforslag til rådets forslag, kapittel 3.2.7 Barnehage og grunnopplæring, tillegg på slutten av 6. avsnitt:Sametingets ungdomspolitiske utvalg (SUPU) har også understreket behovet for samisk perspektiv i lærer- og barnehageutdanninger i sitt møte med rådet.</p>
    <p>Merknad, Åarjel-saemiej Gïelh, v/ representant Ellinor Marita Jåma, Høyres sametingsgruppe, Arbeiderpartiet sametingsgruppe, Árjas sametingsgruppe, NSR/NSR-SÁB sametingsgruppe, Nordkalottfolket ved Kjellrun Willhelmsen</p>
    <p>1. januar 2016 fusjonerte Høyskolen i Nord-Trøndelag og Universitetet i Nordland seg sammen til Nord Universitet. Nord Universitet har dermed et nasjonalt ansvar for sør- og lulesamisk språk og kultur. For at dette ansvaret skal ivaretas vil Sametinget jobbe for at det sikres både sør- og lulesamisk styrerepresentasjon i universitetssystemet.</p>
    <p>Saken påbegynt 03.03.16 kl. 18.15  Votering  Av 39 representanter var 37 til stede. Voteringen ble gjennomført i følgende rekkefølge:</p>
    <list>
      <p type="listitem">Forslag 2 ble forkastet med 35 mot 2 stemmer.</p>
      <p type="listitem">Forslag 3 ble vedtatt med 35 mot 2 stemmer</p>
      <p type="listitem">Forslag 1 ble vedtatt med 35 mot 2 stemmer.</p>
      <p type="listitem">Oppvekst-, omsorg- og utdanningskomiteen tilrådning ble vedtatt med 35 mot 2 stemmer</p>
    </list>
    <p>Protokoll tilførsler  Det ble ikke fremmet noen protokolltilførsler i saken.</p>
    <p>Innlegg</p>
    <p>Replikk</p>
    <p>Vibeke Larsen, saksordfører</p>
    <p>Ellinor Marita Jåma</p>
    <p>Kirsti Guvsám</p>
    <p>Vibeke Larsen</p>
    <p>Sandra Márjá West</p>
    <p>Vibeke Larsen</p>
    <p>Sandra Márjá West</p>
    <p>Kjellrun Wilhelmsen</p>
    <p>Vibeke Larsen</p>
    <p>Sandra Márjá West</p>
    <p>Kjellrun Wilhelmsen</p>
    <p>Lars Filip Paulsen</p>
    <p>Sandra Márjá West</p>
    <p>Lars Filip Paulsen</p>
    <p>Arthur Johan Tørfoss</p>
    <p>Ronny Wilhelmsen</p>
    <p>Sandra Márjá West</p>
    <p>Arthur Johan Tørfoss</p>
    <p>Láilá Susanne Vars</p>
    <p>Nora Marie Bransfjell</p>
    <p>Kirsti Guvsám</p>
    <p>10</p>
    <p>Stine Marie Høgden</p>
    <p>Sandra Márjá West</p>
    <p>Christina Henriksen</p>
    <p>Stine Marie Høgden</p>
    <p>11</p>
    <p>Vibeke Larsen</p>
    <p>12</p>
    <p>Jørn Are Gaski</p>
    <p>Christina Henriksen</p>
    <p>13</p>
    <p>Thomas Åhrén</p>
    <p>14</p>
    <p>Vibeke Larsen, saksordfører</p>
    <p>SP  - vedtak:</p>
    <p>1. Innledning</p>
    <list>
      <p type="listitem">Bakgrunn</p>
    </list>
    <p>Høyere utdanning og forskning bidrar til styrking av samisk språk, identitet, kultur og samfunnsliv. Dette er fundamentale sider i et hvert menneskes liv. Sametinget setter derfor gjennom denne sametingsmeldingen om høyere utdanning og forskning, fokus på kunnskapsutvikling som er av betydning for den enkelte same og for det samiske samfunnet.</p>
    <p>Samenes status og rett til selvbestemmelse som folk og urfolk er utgangspunktet for Sametingets overordnede politikk og visjoner for de samiske samfunn. I dette ligger også retten til og ansvaret for å definere hvilke verdigrunnlag og hvilken kunnskapsproduksjon Sametinget mener er nødvendig i  utviklingen av det samiske samfunnet. Dette betyr at Sametinget skal sikre at det samiske samfunnets overordnede kunnskapsbehov defineres og løses.</p>
    <p>I Sametingets budsjett for 2015 kap. 3.1. Sametingets verdigrunnlag, beskrives et grunnprinsipp som gjelder for alle samfunnsområder:</p>
    <p>
      <span type="quote">«  Staten Norge er bygget på territoriet til to folk, samer og nordmenn. Det innebærer at samisk språk, kultur og samfunnsliv i prinsippet skal ha likeverdige muligheter til utvikling og beskyttelse som norsk språk og kultur. Vi skal selv definere vår fortid, nåtid og framtid. Hvis vi har disse rettighetene og mulighetene på lik linje med norske samfunn, er det selvbestemmelse i praksis. En selvbestemmelse som skal forvaltes i dialog og samarbeid med samfunnet rundt oss  .»</span>
    </p>
    <p>Her beskrives også kunnskap som en bærebjelke for det fremtidige samiske samfunn:</p>
    <p>
      <span type="quote">«  Sametinget er en forvalter av samiske fellesverdier. Med samiske fellesverdier menes holdninger og oppfatninger som oppfattes som felles for de samiske samfunnene og den samiske kulturen, nå og i framtiden. Vår framtid er avhengig av våre barn og unge. De må ha kunnskap, kompetanse og ferdigheter som kreves for å bevare og utvikle samiske samfunn. Kunnskap, kompetanse og ferdigheter er en forutsetning for å ha noe å leve av og bidrar til en samfunnsutvikling på våre egne premisser. For Sametinget er det viktig at kunnskapen skal være basert på samisk språk og kultur.  »</span>
    </p>
    <p>Det samiske samfunnet er en del av det moderne kunnskapssamfunnet. Kunnskapsproduksjonen i Norge tar likevel i for liten grad utgangspunkt i samiske samfunn, og har for sjelden som mål å virke i og for dette samfunnet. Unntaket er Sámi allaskuvla, som er opprettet for nettopp dette formålet. En politikk for samisk høyere utdanning og forskning er nødvendig for at det samiske samfunnet utvikles på grunnlag av egne mål og prioriteringer.</p>
    <p>Sametinget bygger sin utdannings- og forskningspolitikk på at staten Norge er grunnlagt på territoriet til to folk, samer og nordmenn. Retten til utdanning er en grunnleggende menneskerettighet, og er nedfelt i flere internasjonale avtaler og konvensjoner. Denne retten må ses i sammenheng med andre menneskerettigheter som tilligger samene kollektivt, slik som retten til selvbestemmelse etter felles artikkel 1 i FN-konvensjonene om sivile og politiske rettigheter og økonomiske, sosiale og kulturelle rettigheter, begge vedtatt i 1966.</p>
    <p>1.2 Mål for Sametingets utdannings- og forskningspolitikk</p>
    <p>Et samfunn som legger til rette for å ivareta, utvikle og bruke kunnskap er godt rustet til fornying og håndtering av ulike utfordringer. Kunnskapsproduksjonen er en innvevd del av samfunnet og samfunnsutviklingen.</p>
    <p>Høyere utdanning og forskning omfatter alle samfunnsområder og er en del av et hvert menneskes liv. Sektoren bidrar til samfunnsmessig integrasjon, utvikling, alminnelig opplysning og offentlig meningsdannelse.</p>
    <p>Ut fra denne erkjennelsen vil Sametingets overordnede politiske mål for samisk høyere utdanning og forskning være at sektoren bidrar til nødvendig kapasitet og kompetanse for den utviklingen Sametinget ønsker for det samiske samfunnet.</p>
    <p>Overordnet mål for Sametingets høyere utdannings- og forskningspolitikk:</p>
    <p>Høyere utdanning og forskning bidrar med kunnskap og menneskelige ressurser for økonomisk, kulturell og sosial utvikling i det samiske samfunnet.</p>
    <p>1.3 Definisjoner</p>
    <p>Samisk høyere utdanning</p>
    <p>Som en oppfølging av Stortingsmelding nr. 30 (2008-2009), Klima for forskning, oppnevnte Kunnskapsdepartementet i samråd med Sametinget, et utvalg som skulle belyse samisk forskning og høyere utdanning – heretter omtalt som Butenschønutvalget. Utvalget la fram rapporten <span type="quote">«Langs lange spor – om samisk forskning og høyere utdanning»</span>, for Kunnskapsdepartementet 20. juni 2012.</p>
    <p>Butenschønutvalget har i sin drøfting av definisjon av samisk høyere utdanning, sett til definisjonen gjort i <span type="quote">«Nasjonal rekrutteringsstrategi for samisk høyere utdanning 2011-2014»</span> Kunnskapsdepartementet 2010. Den nasjonale rekrutteringsstrategien ble utarbeidet av en arbeidsgruppe nedsatt av Kunnskapsdepartementet i 2009. Målet var å utarbeide en strategi for rekruttering til samisk høyere utdanning, med særlig vekt på samisk lærerutdanning og samiske språk. Butenschønutvalget valgte å definere samisk høyere utdanning bredt og på en slik måte at den samsvarte med definisjonen i den nasjonale rekrutteringsstrategien.</p>
    <p>Sametinget velger her å bruke Butenschønutvalgets definisjon på grunn av den brede tilnærmingen utvalget har valgt.</p>
    <p>Definisjon samisk høyere utdanning:</p>
    <p>Alle kurs og studieprogrammer som er relaterte til samisk språk, kultur, næringer, samfunnsforhold eller lignende, og som gir studiepoeng innenfor høyere utdanning</p>
    <p>All studiepoenggivende utdanning i samiske språk og/eller kurs med samisk som undervisningsspråk</p>
    <p>Samisk forskning</p>
    <p>Sametinget nedsatte i 1995 et utvalg for å utrede ulike problemstillinger knyttet til samisk forskning. Utvalgets rapport, <span type="quote">«Utredning  om samisk forskning»</span>,  ble avgitt Sametinget 5. desember 1996. I rapporten drøfter utvalget definisjonen av samisk forskning, og kategoriserer ulike definisjoner i fem hovedgrupper:</p>
    <p>Subjektorienterte definisjoner - forskning er drevet av samer</p>
    <p>Objektorienterte definisjoner – forskning på samiske forhold</p>
    <p>Subjekt- og objektorienterte definisjoner - en kombinasjon av pkt. 1 og 2</p>
    <p>Resultatorienterte definisjoner – forskning som er til nytte for samene og det samiske samfunnet</p>
    <p>Kunnskaps- eller erkjennelsesmessig definisjon – forskning som utvider kunnskapen om samer og det samiske samfunnet</p>
    <p>Utvalget konkluderte med at de ikke så hensikten i og relevansen av en definisjon for hva samisk forskning er. I stedet for en statisk definisjon formulerte utvalget en målsetting for samisk forskning:</p>
    <p>Formålet med samisk forskning må være å framskaffe kunnskap som kan bidra til å styrke, bevare og utvikle det samiske samfunnet.</p>
    <p>Butenschønutvalget viser i sin rapport blant annet til denne målsettingen når de drøfter definisjonen av samisk forskning. De valgte å utforme en definisjon som de selv sier er pragmatisk og begrunnet, og også formålstjenlig for å kunne kartlegge og skaffe en oversikt over pågående samisk forskning.</p>
    <p>Sametinget velger å bruke Butenschønutvalgets definisjon av samisk forskning fordi den er vid og innehar elementer som dekker målet for samisk forskning som ble utformet av utvalget fra 1996.</p>
    <p>Definisjon samisk forskning:</p>
    <p>Samisk forskning er all forskning og FOU-virksomhet som faller inn under minst ett av disse punktene:</p>
    <p>Forskning på samiske forhold og/eller forskning for samiske formål</p>
    <p>All forskning som er gjennomført ved samiske institusjoner</p>
    <p>1.4 Avgrensninger og innhold</p>
    <p>Sametingsmelding om høyere utdanning og forskning omfatter samisk forskning og høyere utdanning slik disse er avgrenset i kapittel 1.3. Meldingen omhandler ikke behov for eller tilbud om kurs utenfor universitets- og høyskolesystemet, og tar heller ikke opp forhold rundt etterutdanningstilbud innen samiske språk og samiske emner som tilbys av disse institusjonene. Denne avgrensningen er gjort fordi kurs- og etterutdanningstilbud ikke gir formell kompetanseheving. Det er utvilsomt et behov for ulike kurstilbud innen samiske språk og emner som ikke nødvendigvis er studiepoenggivende. Etter Lov om universiteter og høyskoler, skal institusjonene tilby etter- og videreutdanning innenfor institusjonenes virkeområde. Etterutdanning er ikke studiepoenggivende, mens tilbud innen videreutdanning gir studiepoeng.</p>
    <p>Sametinget har fått mange innspill, jf. kapittel 1.5, om forskningsbehov i det samiske samfunnet. Disse innspillene spenner vidt. Denne meldingen skal være et overordnet politisk styringsverktøy, og det er ikke mulig å omtale alle innspill. Sametinget vil understreke at det å ikke bli omtalt ikke betyr at forskningsfeltet og behovet er uviktig eller uvesentlig. I meldingen er noen samfunnsområder omtalt, og enkelte forskningsbehov blir nevnt spesielt. Dette gjenspeiler Sametingets vurderinger av kunnskapsbehov på noen sentrale områder sett utfra et samfunnsperspektiv, og ikke fra et rent forskningsfaglig perspektiv.</p>
    <p>I tillegg til samisk høyere utdanning og forskning omhandler meldingen også implementering av det samiske perspektivet i annen høyere utdanning og forskning nasjonalt.</p>
    <p>Meldingen beskriver kort i kapittel 2 gjeldende rammer for høyere utdanning og forskning sett i et  samisk perspektiv.</p>
    <p>I kapittel 3 beskrives og drøftes utfordringer innen utvalgte politikkområder med mål og strategier.</p>
    <p>Meldingen inneholder ikke tiltak, men vil følges opp gjennom Sametingets årlige budsjett og eventuelle handlingsplaner som sametingsrådet utarbeider.</p>
    <p>1.5 Prosess</p>
    <p>I forbindelse med arbeidet med denne sametingsmeldingen, arrangerte sametingsrådet i september 2014 en oppstartskonferanse på Diehtosiida i Kautokeino. Norges forskningsråd, Sámi allaskuvla, UiT Norges arktiske universitet, Universitetet i Nordland og Høgskolen i Nord-Trøndelag var involvert i forberedelsene til konferansen. De innledende foredragene med gruppearbeid tok opp utfordringer og løsninger innenfor temaene samisk språk, kulturarv, tradisjoner og verdier, miljø, areal og ressurser, næringsutvikling og innovasjon, demografi og levekår og koordinering, samordning og samarbeid. Sametingsrådets redegjørelse om høyere utdanning og forskning ble lagt fram for Sametingets plenum 6. mars 2015. Hensikten var å presentere ulike utfordringer for debatt i plenum og slik få innspill til det videre arbeidet med meldingen. Redegjørelsen ble 23. mars, sammen med en invitasjon om å komme med innspill til meldingsarbeidet, sendt pr e-post til 238 aktuelle organisasjoner, institusjoner og enkeltpersoner. På Sametingets hjemmeside ble det samtidig lagt ut en artikkel med samme innhold og med oppfordring om å komme med innspill. Det kom totalt inn 23 innspill. Innspillene som kommer fra enkeltpersoner, organisasjoner og institusjoner, har vært et svært viktig og nyttig bidrag i arbeidet med meldingen. I tillegg har Harald Gaski på oppdrag fra Sametinget skrevet et notat om utfordringer i samisk forskning og forskningsadministrasjon. Innspillene spenner vidt, og flere av dem omhandler samme temaer. Når det gjelder samisk språk, pekes det på at det er behov for utdanningstilbud som spenner over hele spekteret fra begynneropplæring til doktorgradsnivå. Videre er behovet for styrking av samisk som forskningsspråk et tilbakevendende tema. Koordinering av utdanningstilbud og styrking av språksentrene er også tatt opp av flere. Andre temaer som respondentene er særlig opptatt av er rekruttering, forskningsetikk, mangelen på samisk perspektiv i utdanningstilbud og forskning generelt, demografiske endringer og konsekvenser av disse for eksempel for samisk språkutvikling. Innspillene kan leses i sin helhet på Sametingets hjemmeside:  http://www.sametinget.no/Opplaering/Forskning-og-hoeyere-utdanning/Invitasjon-til-innspill-sametingsmelding-om-hoeyere-utdanning-og-forskning  I innspillsrunden i arbeidet med denne meldingen ble det også avholdt møter med Sametingets eldreråd og Sametingets ungdomspolitiske utvalg. 2. Rammer og rammebetingelser</p>
    <p>2.1 Samisk høyere utdanning og forskning</p>
    <p>Dagens samiske høyere utdanning og forskning er utviklet i en historisk kontekst som er av betydning for de rammer som i dag skaper utviklingsrommet for sektoren. Et eksempel er rekrutteringsgrunnlaget av samiskspråklige til samisk høyere utdanning og forskning, som ville vært adskillig større hadde ikke fornorskingspolitikken ført til massiv språkdød og usynliggjøring av samisk identitet.</p>
    <p>Den første som foreslo en egen samisk utdanningsinstitusjon var Per Fokstad, som i 1923 lanserte  ideen om en egen samisk folkehøyskole, en opplysningsskole hvor all undervisning skulle foregå på samisk, og med samisk innhold i alle fag. Dette var midt i fornorskningstiden, og selv om det var krefter som jobbet for et samisk tilbud var det først på slutten av 60-tallet at den første samiske videregående skolen ble etablert i Karasjok. Sámi Allaskuvla ble etablert i 1989 for å bidra til å dekke det samiske samfunnets kunnskapsbehov, og da særlig behovet for grunnskolelærere og barnehagelærere med kompetanse i samisk språk. Samisk utdanning og forskning er høgskolens faglige profil, og samisk er hovedspråket i undervisningen, administrasjonen og blant de ansatte og studentene.</p>
    <p>Samekomiteen av 1956 avga den første statlige utredningen av samiske spørsmål, som var den eneste i sitt slag frem til 1980-tallet. Komiteen foreslo en rekke tiltak innen utdanning, deriblant også en stipendordning for samisk ungdom innen akademisk utdanning.</p>
    <p>Utdanningsrevolusjonen i Norge på 60- og 70-tallet førte til bedre muligheter for det brede lag av folket til å ta videregående og deretter høyere utdanning. Dette medførte også at flere samiske ungdommer enn tidligere tok høyere utdanning.</p>
    <p>I dag er satsingen på samisk forskning og høyere utdanning betydelig større enn i tidligere perioder. Nå finnes flere samiske akademikere både innen samisk forskning og annen forskning, og ulike høyere utdanningstilbud der undervisningsspråket er samisk gis. Dette er viktig for utviklingen av det samiske samfunnet. I lys av de behov som finnes i det samiske samfunnet mener Sametinget likevel at det er mye ugjort innen feltet, og at det er rom for forbedring og utvikling både når det gjelder utdanningstilbud og forskning. I tillegg er det et betydelig etterslep når det gjelder integrering av et samisk innhold både innenfor høyere utdanning og forskning generelt i Norge.</p>
    <p>Samisk forskning blir i dag i hovedsak finansiert gjennom institusjonene og Norges forskningsråds (NFR) samiske forskningsprogram II, som utgår i 2017. Rammene for programmet er årlig omtrent 10 millioner. I Samiske tall forteller 8, kommentert statistikk 2015, kommer det fram at det gjennom forskningsrådssystemet samlet sett siden 1976 er bevilget ca. 167 mill. kroner til programmer og satsinger innenfor samisk humanistisk og samfunnsvitenskapelig forskning. Det vil si ca. 4,3 mill. per år i en periode på 39 år. Til sammenligning er regjeringens samlede bevilgning til forskning for 2016 på kr. 35,5 milliarder.</p>
    <p>Ifølge Butenschønutvalget var det i 2010 gitt ulike tilbud innen samisk høyere utdanning på følgende institusjoner: Høgskolen i Nord-Trøndelag, Sámi allaskuvla, Universitetet i Nordland, Universitetet i Oslo og Universitetet i Tromsø. Til sammen ble det tilbudt 142 kurs, der 64 % ga fra 2 til 10 studiepoeng – 30 studiepoeng er etter normen et fulltidsstudium pr semester. Det lave antallet studiepoeng kan tilskrives at institusjonene i noen tilfeller har definert moduler i et større emne som studium. 70 % av tilbudene ble gitt ved Sámi allaskuvla, mens Universitetet i Tromsø sto for 26 %. Det vil si at under 5 % var tilbud ved de resterende institusjonene. Samisk som undervisningsspråk gis i noen tilfeller, da i de fleste tilfeller i bachelorstudier, og i langt mindre grad på master- og doktornivå.</p>
    <p>Forskningssystemet i Norge deles i tre etter den sektoren der forskningen utføres: universitets- og høgskolesektoren, instituttsektoren og næringslivet.</p>
    <p>Ni universiteter og høgskoler oppga ifølge Butenschønutvalget at de utførte samisk forskning: høgskolene i Finnmark, Nesna og Nord-Trøndelag, samt Sámi allaskuvla, og universitetene i Bergen, Nordland, Oslo og Tromsø samt Norges tekniske naturvitenskapelige universitet.</p>
    <p>Instituttsektoren er fellesbetegnelsen på institusjoner som utfører forskning utenfor næringslivet og universitets- og høgskolesektoren. I følge Norges forskningsråds hjemmeside skal forskningsinstituttene tilby anvendt forskning av høy kvalitet og relevans for næringsliv, forvaltning og samfunnet for øvrig i et oppdragsmarked. Instituttsektoren har dessuten ansvaret for å utvikle  kunnskap på nasjonalt prioriterte områder, og skal ha en rolle i forhold til innovasjon, spesielt med tanke på å koble grunnforskning og anvendt forskning.</p>
    <p>Samisk høyere utdanning og forskning foregår i 2015 i all hovedsak ved to institusjoner; Sámi Allaskuvla og UiT Norges arktiske universitet. Ifølge Butenschønutvalget har disse to institusjonene hoveddelen av studietilbudet med samisk innhold, og det store flertallet av samiske studenter søker seg til disse to institusjonene. Sámi Allaskuvla hadde 70 prosent av alle kursene på og om samiske emner i 2010, mens Universitetet i Tromsø hadde 26 % av andelen samiske kurs.</p>
    <p>I følge Butenschønutvalget var det i 2010 103 årsverk innen samisk forskning i Norge, og Universitetet i Tromsø var den største aktøren med 60 forskerårsverk. I instituttsektoren er Norsk institutt for kulturminneforskning, NIKU, den største aktøren med 7,5 forskerårsverk. 11 institusjoner hadde færre enn fem årsverk. Blant disse var Universitetet i Nordland, som har særlig ansvar for tilbud i lulesamisk, og Høgskolen i Nord-Trøndelag, som har hovedansvar for sørsamisk språk.</p>
    <p>Sámi allaskuvla er i en særstilling som den eneste institusjonen med samisk som undervisningsspråk og som primærspråk i administrasjon, utdanning og forskning. Allaskuvla har en ambisjon om å bli et samisk og urfolksuniversitet, noe også Sametinget støtter. Utfordringen for Sámi allaskuvla har lenge vært et lavt studenttall i forhold til andre høgskoler og universiteter.</p>
    <p>Sámi Instituhtta  /Nordisk samisk institutt, NSI, ble etablert i 1973 som en egen samisk forskningsinstitusjon av Nordisk ministerråd, NMR. Instituttet var i sin tid den første samiskstyrte institusjonen i Norge, og den første fellesnordiske samiske institusjonen. Siden 2005 har NSI vært en del av  Sámi allaskuvla  s virksomhet. Sammenslåingen var et resultat av Nordisk ministerråds omlegging av finansieringsmodell. Høsten 2004 underskrev sametingspresidentene og generalsekretæren i NMR en hensiktserklæring om overføring av kontraktsansvaret for NSI fra NMR til Utdannings- og forskningsdepartementet i Norge. Hensiktserklæringen sa blant annet at NSI også i framtiden må beholdes som en nordisk institusjon. Basisfinansieringen har vært på rundt 7 millioner kroner siden 2004, og fordelingen er som følger: Norge 50%, NMR 25%, Sverige 15% og Finland 10%. Tilskuddsordningen har fungert med unntak av at Sverige enkelte år ikke har holdt sin del av avtalen. Regjeringen i Norge har som kontraktsansvarlig ansvar for å følge opp avtalepartene. Sametingspresidentene gikk med på fusjonen under forutsetning av at de nordiske landene skulle opprettholde sine bevilgninger til forskningsaktiviteten. Nordisk Ministerråd har i 2015 gjennomført en evaluering av sine bevilgninger til fem nordiske samordningsorganer for forskning, herunder samisk forskning ved Sámi allaskuvla. Fra 2017 er det foreslått en endring som medfører at ministerrådets organ NordForsk overtar forvaltningen av bevilgningene. Dette innebærer at den årlige bevilgningen til samisk forskning fra Nordisk Ministerråd faller bort, og at disse midlene blir gjenstand for konkurranse gjennom søknader. Rammene for forskningsaktiviteten endres dermed, og endringen vil blant annet medføre at deler av kapasiteten må omdisponeres til arbeid med søknader. Forskningsmiljøet ved Sámi allaskuvla er lite og sårbart, og omleggingen fra direkte til søknadsbasert bevilgning utfordrer dette miljøet. Fusjonen av forskningsmiljøene kan man anta har hatt positiv effekt på noen områder. Ulempen kan være at bortfall av den eneste samiske forskningsinstitusjonen utenfor Sámi allaskuvla har svekket konkurransen innen forskning på transnasjonale samiske temaer og spesialemner innen samisk forskning. Universitetet i Tromsø ble opprettet i 1968. Universitetet er landsdelens største og viktigste utdannings- og forskningsinstitusjon. Universitetet har hatt ansvar for samisk forskning og utdanning siden opprettelsen, og har i dag et bredt tilbud innen samiske fag og emner. Universitetet har blant annet undervisning og forskning i samisk språk og litteratur, master i urfolksstudier, samt samiske emner innen flere fagfelt. Universitetet har også et eget senter for samiske studier, underlagt Fakultet for humaniora, samfunnsfag og lærerutdanning. Etter sammenslåingen med Høgskolen i Finnmark i 2013, ble det nye navnet på fellesinstitusjonen UiT Norges arktiske Universitet. Fra 1. januar 2016 fusjonerer UiT Norges arktiske universitet med høyskolene i Harstad og Narvik.  Universitetet i Nordland, (UiN), opprettet i 2011, var opprinnelig Høgskolen i Bodø, og fikk på 1980-tallet særlig ansvar for det lulesamiske språket i lærerutdanningene. UiN har per 2015 blant annet tilbud i lulesamisk språk, moderne samisk litteratur og samisk kulturkunnskap med fokus på lulesamisk område. Den samiske satsingen koordineres ifølge UiN gjennom koordineringsorganet Bájkke. Høgskolen i Nord-Trøndelag, (HINT), har hatt nasjonalt ansvar for sørsamisk språk og kultur innen lærerutdanningene. UiN og HINT vedtok i september 2015 sammenslåing, og blir en felles institusjon fra 1.1.2016. Det nye universitetet, Nord universitet, vil da få ansvar for både lulesamisk og sørsamisk språk og kultur i lærerutdanningene. Høsten 2016 planlegger Nord universitet oppstart av det første masterprogrammet i lulesamisk. 2.2 Samisk høyere utdanning og forskning internasjonalt</p>
    <p>Samiske forskningsmiljøer har over tid utviklet kontakt og samarbeid med internasjonale miljøer som arbeider med forskning knyttet til urfolk. Forskere som jobber med samiske spørsmål i Norge og Norden er tilsluttet internasjonale forskningsnettverk innen sine fagfelt. Ofte er disse forskningsnettverkene både transnasjonale og flerfaglige. Samiske språk som fag blir undervist på høyere utdanningsnivå både i Sverige og Finland. I tillegg er det interesse for samiske språk i akademia i de nordiske land, Russland og Tyskland, spesielt innenfor de finsk-ugriske språkforskningsmiljøene. Sverige er det Vaartoe, Centrum för samisk forskning (CeSam) ved Universitetet i Umeå, som er den største institusjonen der det drives samisk forskning på nasjonalt og tverrfaglig nivå. Senteret ble opprettet i 2000 og har også et koordinerings- og informasjonsansvar. I Finland er det ved flere av universitetene samiske forskningsmiljøer som har en lang tradisjon innen samisk forskning. Giellagas instituttet ved Universitetet i Oulu har hatt nasjonalt ansvar for høyere utdanning og forskning på samisk språk og kultur siden 2005. Ved Lappi Universitehta i Rovaniemi blir det undervist i samisk kultur og samerett, og ved universitetets arktiske senter er det en avdeling for urfolksforskning der det forskes på tradisjonell og økologisk kunnskap. I Russland foregår det forskning på samiske forhold (historie, sosiologi, antropologi) ved flere institusjoner under Russlands Vitenskapsakademi (Russian Academy of Sciences), bl.a. ved Barents Centre of the Humanities under Kola Science Center i Apatity og ved Institute of Ethnology and Anthropology i Moskva. Sámi Allaskuvla er medlem i det internasjonale urfolksnettverket for høyere utdanning og forskning WINHEC (World Indigenous Nations Higher Education Consortium), som ble etablert i 2002. Sámi allaskuvla har vært medlem av WINHEC siden allaskuvla oppnådde akkreditering som urfolksinstitusjon i 2008, og bidrar aktivt til oppbyggingen av urfolks akademia. WINHEC har årlige møter, senest i august 2015. WINHEC jobber med å etablere et verdensomspennende urfolksuniversitetsnettverk WINU, World Indigenous Nations University, hvor formålet blant annet er utveksling og felles utdanninger. University of the Arctic, UArctic, ble opprettet etter initiativ fra Arktisk råd. UArctic er et nettverksuniversitet bestående av 121 deltakende forsknings- og utdanningsinstitusjoner fra Canada, Danmark/Grønland, Finland, Island, Sverige, Norge, Russland og USA. I tillegg kan institusjoner utenfor Arktis søke om medlemskap. UArctic er opprettet i samarbeid med urfolksorganisasjoner som er faste medlemmer, Permanent Participant, i Arktisk råd. Blant medlemmene fra Norge er Sámi allaskuvla, UiT Norges arktiske universitet, Universitetet i Nordland og Høgskolen i Nord-Trøndelag.</p>
    <p>Innen blant annet jus, urfolksrett og samfunnsfag foregår det komparative studier mellom samene og andre folkegrupper i verden. Den antropologiske interessen for samene har en lang forskningstradisjon også internasjonalt, helt fra den såkalte lappologiens tid, via fysisk antropologi og til dagens historie- og kulturforskere.  Urfolksforskning forgår mange steder i verden. De ulike forskningsmiljøene er viktige møteplasser for et samarbeid urfolk til urfolk, også fordi det dessverre fortsatt er slik at urfolksforskning er marginalisert innenfor nasjonalstatenes forskningssatsing. Urfolk verden over berøres av tunge prosesser knyttet til arealinngrep og ressursutvinning, klimaendringer og miljøforurensninger. Urfolks forskningsinteresser må derfor ivaretas og integreres i utdanning og forskningsprioriteringer blant annet i nordområdesatsingen. Sametinget har påtatt seg å arrangere en stor internasjonal utdanningskonferanse for urfolk i Arktis i 2016, aiec2016. Konferansen skal samle fagfolk innen utdanningssektoren under hovedtemaet <span type="quote">«Revitalisering»</span>, og være et møtested for erfaringsutveksling og inspirasjon. Utdanningskonferansene for arktiske urfolksområder har vært avholdt siden 70-tallet uten noen formelle rammer. Sametinget ønsker å sikre kontinuitet gjennom en intensjonsavtale for samarbeidet. Intensjonsavtalen mellom selvstyreområder/provinser/parlamenter vil kunne innebære at konferansene blir holdt hvert 3. år, samt at flere parter bidrar finansielt til hver konferanse. 2.3 Sentrale aktører innen samisk høyere utdanning og forskning</p>
    <p>Sametinget  har etter Lov om universiteter og høyskoler § 9-4 Valg og oppnevning av styret, oppnevningsmyndighet for 2 styremedlemmer og personlige varamedlemmer til styret for Sámi allaskuvla. Utover dette har Sametinget ingen myndighet innen sektoren gjennom lover og forskrifter. Sametinget er likevel en politisk aktør i kraft av sin egen autonomi og gjennom konsultasjonsavtalen. Sametinget som et selvstendig folkevalgt organ, har som overordnet målsetting å sikre Sametinget størst mulig grad av selvstendighet. Dette innebærer at hensynet til representasjon og medinnflytelse for Sametinget og samiske interesser veier tungt. Det er grunnleggende at Sametinget har en betydelig grad av institusjonell handlefrihet. Sametinget innehar i dag flere ulike roller, og forholder seg til alle forvaltningsnivåene innen høyere utdanning og forskning. Sametinget opptrer både som politikkutviklingsorgan, høringsinstans og konsultasjonspartner, i tillegg til å forvalte et eget stipend for høyere utdanning. Etter at avtale om prosedyrer for konsultasjoner mellom Sametinget og statlige myndigheter ble fastsatt i Kgl. Res i 2005, skal Sametinget konsulteres i alle saker som berører samiske interesser – også innenfor høyere utdanning og forskning. I denne sammenheng er det viktig å presisere at Sametingets arbeidsområde etter sameloven er alle saker som etter Sametingets egen oppfatning særlig berører det samiske folket. Konsultasjonsavtalen gjelder ikke for statsbudsjettet, slik at Sametinget i dag ikke har rett til konsultasjoner om det innholdet i statsbudsjettet som berører det samiske folket. Dette gjelder også for høyere utdanning og forskning.  Stortinget  vedtar som bevilgende og lovgivende myndighet regjeringens forslag til mål og rammer for høyere utdanning og forskning.  Kunnskapsdepartementet  er landets øverste forvaltningsorgan for høyere utdanning og forskning, og har ansvaret for å gjennomføre den nasjonale politikken på området. Departementet vedtar forskrifter til aktuelle lover. Departementet har koordineringsansvaret for forskningspolitikken, og står bak om lag halvparten av de offentlige forskningsbevilgningene i Norge. Andre departementer finansierer forskning i ulik grad.</p>
    <p>Andre aktører</p>
    <p>De samiske museene  Sametinget har forvaltningsansvar for, i alt 12 museer, er organisert i 6 museumssiidaer. De er lokalisert fra Kirkenes i nordøst til Snåsa i sør. Sametingets museumspolitiske redegjørelse fra 2013 fastslår at de samiske museene kan drive forskning. Forskningen kan skje i samarbeid med andre museer og med høgskole- og universitetsmiljøer. De samiske museene har til sammen under 40 årsverk og har dermed begrenset kapasitet til å oppfylle sitt oppdrag innen forskning og utviklingsarbeid. De største museene har forskningskompetanse og deltar i samarbeidsprosjekt, men de har liten mulighet til å initiere egen forskning. De samiske museenes  budsjetter er små sett i forhold til andre sammenlignbare museer. Det økonomiske løftet i den nasjonale museumsreformen er ikke fulgt opp med nødvendige midler til Sametinget. Sametingets budsjett er ikke styrket til å kunne følge opp reformen ovenfor de samiske museene.</p>
    <p>Samiske språksentre  spiller en viktig rolle i arbeidet med å styrke og utvikle samisk språk. Språksentrene arrangerer ulike kurs i samisk språk, og gjennomfører ulike språkprosjekter. I Sametingets prosjekt <span type="quote">«Kvalifiserings- og rekrutteringsprogram i samisk språk for høyere utdanning»</span>, har språksentrene vært sentrale samarbeidspartnere og aktører sammen med Sámi allaskuvla. Utenfor dette programmet har språksentre også samarbeidet om høyere utdanningstilbud i samisk språk med UiT Norges arktiske universitet og Universitetet i Nordland. Sametinget har på sitt budsjett for 2015 13 språksentre fra Nesseby i nordøst til Røros i sør.</p>
    <p>Samisk arkiv  er en del av det statlige Arkivverket, som er en etat under Kulturdepartementet. Arkivverket består av Riksarkivet, åtte statsarkiver, Samisk arkiv og Norsk helsearkiv. Samisk arkiv har arkiver etter privatpersoner, organisasjoner, institusjoner og bedrifter, og har et nasjonalt ansvar for å ta imot, bevare og tilgjengeliggjøre arkivmateriale for det samiske samfunn. Målet er å sikre historisk kildemateriale som kan belyse samisk historie. Samisk arkiv har overfor Sametinget gitt uttrykk for at de har som mål å øke egen kapasitet for forskning og utvikling av et nordisk samisk arkiv. (www.arkivverket.no)</p>
    <p>Universiteter og høyskoler  har etter lov om universiteter og høyskoler (universitets- og høyskoleloven) stor grad av faglig frihet og ansvar. De skal fremme og verne sin akademiske frihet, og har ansvar for å holde et høyt faglig nivå på sine utdanninger og forskning. Universiteter og høyskoler har rett til å utforme sitt eget faglige og verdimessige grunnlag, og bestemmer selv innholdet i undervisning og forskning. Norge har i 2015 8 universiteter, 20 høyskoler og 5 vitenskapelige høyskoler med et statlig eierskap. Strukturen innen universitets- og høyskolesektoren er under endring, jfr. Meld. St. 18 (2014-2015) Konsentrasjon for kvalitet – Strukturreform i universitets- og høyskolesektoren. Oppdaterte opplysninger om strukturreformen finnes på  https://www.regjeringen.no/no/tema/utdanning/hoyere-utdanning/innsikt/struktur-i-hoyere-utdanning/veien-mot-ny-struktur/id2415316/</p>
    <p>Under Universitets- og høgskolerådet, som er et samarbeidsorgan for norske universitet og høgskoler, er det opprettet en Nasjonal fagstrategisk enhet for samisk høyere utdanning og forskning, NFE-samisk. NFE-samisk ble opprettet som en oppfølging av forslag i Butenschønutvalgets rapport. Kunnskapsdepartementet bevilger årlig midler til UHRs sekretariat for å ivareta også NFE-samisk. Medlemmer i NFE-samisk er UiT Norges arktiske universitet, Sámi allaskuvla, Universitet i Oslo, Universitetet i Nordland og Høgskolen i Nord-Trøndelag. I tillegg er det to studentrepresentanter fra henholdsvis Sámi allaskuvla og UiT Norges arktiske universitet. Sametinget er observatør i NFE-samisk. (www.uhr.no)</p>
    <p>Norges forskningsråd, NFR,  er et forvaltningsorgan med særskilte fullmakter under Kunnskapsdepartementet. Forskningsrådet er et nasjonalt forskningsstrategisk organ og forvalter forskningsmidler fra alle departementene. Rådet tildeler midler til forskning på alle fagområder innen grunnforskning, anvendt forskning og innovasjon. Omtrent 30 % av offentlige FoU-midler går gjennom forskningsrådet. Rådet er forskningspolitisk rådgiver for statlige myndigheter, samtidig som rådet er regjeringens viktigste organ for realisering av forskningspolitikken. Norges forskningsråd driver et samisk forskningsprogram med overordnet mål om å styrke samisk forskning både når det gjelder kvantitet og vitenskapelig kvalitet. Programmet har et eget programstyre. Sametinget er observatør i dette styret. (  www.regjeringen.no  og  www.nfr.no  )</p>
    <p>Regionale forskningsfond, RFF  , skal støtte opp under regionens prioriterte innsatsområder. Innenfor disse områdene skal de også bidra til langsiktig, grunnleggende kompetansebygging i relevante forskningsmiljøer. Målet er å utvikle gode og konkurransedyktige forskningsmiljøer i alle fylker. Fondsstyrene for fondsregion Nord-Norge, fondsregion Midt-Norge og fondsregion Innlandet  skal også ivareta samiske forskningsinteresser og –behov. Sametinget oppnevner styremedlemmer til Regionale forskningsfond region Nord-Norge og region Midt-Norge.</p>
    <p>De nasjonale forskningsetiske komiteene  er et forvaltningsorgan under Kunnskapsdepartementet. Komiteene er faglig uavhengige organ for forskningsetiske spørsmål og granskning av redelighet i forskning. (  www.regjeringen.no  og  www.etikkom.no  )</p>
    <p>Nasjonalt organ for kvalitet i utdanningen  – NOKUT - er et faglig uavhengig organ under Kunnskapsdepartementet. NOKUT skal kontrollere kvaliteten på høyere utdanning i Norge, og kontrollere og informere om kvaliteten på utdanning fra utlandet. (  www.regjeringen.no  og  www.nokut.no  )</p>
    <p>2.4 Relevante lover, konvensjoner, erklæringer og avtaler</p>
    <p>Norges grunnlov</p>
    <p>Stortinget vedtok i 1988 en grunnlovsparagraf – den såkalte sameparagrafen - som fastsetter en rettslig, politisk og moralsk forpliktelse for den norske staten overfor samene. Paragrafen gir en rettslig bindende retningslinje for myndighetenes utforming og gjennomføring av samepolitikken. Grunnlovens paragraf 108 lyder som følger:</p>
    <p>
      <span type="quote">«Det påligger statens myndigheter å legge forholdene til rette for at den samiske folkegruppe kan sikre og utvikle sitt språk, sin kultur og sitt samfunnsliv.»</span>
    </p>
    <p>Sameloven</p>
    <p>Sameloven, som ble vedtatt i 1987, har som formål å legge forholdene til rette for at den samiske folkegruppe i Norge kan sikre og utvikle sitt språk, sin kultur og sitt samfunnsliv. I denne sammenheng er § 2-1, som omhandler Sametingets arbeidsområde og myndighet, av særlig betydning. Sametingets arbeidsområde er alle saker som Sametinget selv oppfatter særlig berører samene. Sametinget kan reise og avgi uttalelse om alle saker innenfor sitt arbeidsområde, og også legge fram saker for blant annet offentlige myndigheter. Etter § 2-2 Innhenting av uttalelse fra Sametinget, bør andre offentlige organer gi Sametinget anledning til å uttale seg før de treffer avgjørelse i saker på Sametingets arbeidsområde.</p>
    <p>Universitets- og høyskoleloven</p>
    <p>Loven skal legge til rette for universiteter og høyskoler tilbyr høyere utdanning, forskning og kunstnerisk utviklingsarbeid på høyt internasjonalt nivå. I tillegg skal de informere om egen virksomhet og bidra til forståelse for prinsippet om faglig frihet og anvendelse av vitenskapelige og kunstneriske metoder og resultater, både internt og eksternt.</p>
    <p>Lov om behandling av etikk og redelighet i forskning</p>
    <p>Forskningsetikkloven ble vedtatt i 2007, og omhandler De nasjonale forskningsetiske komiteene for medisin og helsefag, samfunnsfag og humaniora og naturvitenskap og teknologi, i tillegg til Det nasjonale utvalget for granskning av uredelighet i forskning. Loven omhandler også mandat og  oppgaver for De regionale komiteene for medisinsk og helsefaglig forskningsetikk.</p>
    <p>Lov om medisinsk og helsefaglig forskning</p>
    <p>Helseforskningsloven, vedtatt i 2008, gjelder for medisinsk og helsefaglig forskning på mennesker, humant biologisk materiale eller helseopplysninger</p>
    <p>ILO-konvensjon nr. 169 om urfolk og stammefolk i selvstendige stater</p>
    <p>Konvensjonen ble ratifisert av Norge i 1990. Konvensjonens del VI omhandler utdanning og kommunikasjon. Artiklene 26, 27 og 28 er særlig aktuelle når det gjelder høyere utdanning, og sier blant annet at utdanningsprogrammer og utdanningstilbud for vedkommende folk skal utvikles og gjennomføres i samarbeid med dem for å møte særlige behov. Programmene og tilbudene skal omfatte deres historier, kunnskaper, teknologier og verdisystemer, samt deres sosiale, økonomiske og kulturelle ønskemål. Artiklene gir videre rett til deltakelse i utforming og gjennomføring av utdanningsprogrammer, opprettelse av egne utdanningsinstitusjoner og at regjeringene skal sette av hensiktsmessige ressurser til dette formål.</p>
    <p>FNs erklæring om urfolks rettigheter</p>
    <p>Erklæringen ble vedtatt av FNs generalforsamling i 2007. Urfolkserklæringens artikkel 14 fastslår at urfolk har rett til å opprette og ha kontroll over sitt eget utdanningssystem og institusjoner som gir opplæring på deres eget språk, på en måte som svarer til undervisnings- og læringsmetodene i deres kultur. Artikkel 14 slår videre fast at individer tilhørende urfolk har rett til alle nivåer av og former for statlig utdanning, uten diskriminering, samt at staten skal, sammen med urfolk, treffe effektive tiltak slik at individer tilhørende urfolk, særlig barn, herunder de som lever utenfor deres egne lokalsamfunn, har tilgang til opplæring i sin kultur og på sitt eget språk. Urfolkserklæringen bygger på og er fullt ut i samsvar med rettslig bindende konvensjonsbestemmelser og internasjonal rettspraksis. Dette gjelder også urfolkserklæringens artikkel 14, som fullt ut samsvarer med artikkel 13 i FN-konvensjonen om økonomiske, sosiale og kulturelle rettigheter. Erklæringen reflekterer i noen tilfeller også internasjonal sedvanerett og alminnelige anerkjente rettslige prinsipper. Gjennom vedtakelsen av sluttdokumentet fra verdenskonferansen om urfolk (2014) har statene forpliktet seg til å iverksette nasjonale tiltak for gjennomføring av urfolkserklæringen.</p>
    <p>Avtale om prosedyrer for konsultasjoner mellom statlige myndigheter og Sametinget</p>
    <p>Urfolk har rett til å bli konsultert i henhold til ILO-konvensjon nr. 169. I mai 2005 ble det mellom regjeringen og Sametinget inngått en avtale om konsultasjoner som i kongelig resolusjon av 1. juli 2005, ble gjort gjeldende for hele statsforvaltningen.</p>
    <p>2.5 Forskningsetiske retningslinjer</p>
    <p>I Norge reguleres etikk i forskningen av Lov om behandling av etikk og redelighet i forskning. Loven skal bidra til at forskning i offentlig og privat regi skjer i henhold til anerkjente etiske normer. Med hjemmel i loven er det opprettet nasjonale forskningsetiske komiteer, regionale komiteer for medisinsk og helsefaglig forskningsetikk og nasjonalt utvalg for granskning av redelighet i forskning. De nasjonale forskningsetiske komiteene har utarbeidet generelle forskningsetiske retningslinjer, i tillegg til fagspesifikke retningslinjer.</p>
    <p>Især samiske forskningsmiljøer har etterspurt etiske retningslinjer for samisk forskning. Sametinget har  på bakgrunn av dette igangsatt en prosess med tanke på å utarbeide etiske retningslinjer for samisk helseforskning, inkludert behandling og lagring av humant biologisk materiale.</p>
    <p>Internasjonalt er det også fokus på forskningsetikk innen urfolksforskning, men så langt har en ikke funnet fram til felles kriterier og verdigrunnlag som kan gjelde for alle urfolk. I Canada har Social Sciences and Humanities Research Council utviklet retningslinjer for urfolksforskning -</p>
    <p>http://www.pre.ethics.gc.ca/eng/policy-politique/initiatives/tcps2-eptc2/chapter9-chapitre9/  .</p>
    <p>Dette kan være et bidrag i Sametingets videre arbeid med etiske retningslinjer.</p>
    <p>3. Politikkområder - utfordringer, mål og strategier</p>
    <p>I dette kapittelet omtales utvalgte politikkområder, og de utfordringer Sametinget ser innenfor de ulike områdene. Videre fremgår mål og prioriterte strategier Sametinget har satt for å møte disse utfordringene.</p>
    <p>3.1 Myndighet, ansvar og roller</p>
    <p>3.1.1 Sametinget</p>
    <p>Sametingets myndighet innen høyere utdanning og forskning har betydning for hvordan denne sektoren ivaretar det samiske samfunnets behov for kunnskapsutvikling.</p>
    <p>Sametinget har ansvar for å ivareta interessene til den samiske befolkningen, også innen høyere utdanning og forskning. Med unntak av myndighet til å oppnevne to styrerepresentanter til styret for Sámi allaskuvla, har Sametinget ingen formell myndighet til å kunne utøve dette ansvaret på en tilfredsstillende måte. Sametinget må derfor gis utvidet myndighet gjennom universitets- og høyskoleloven til å oppnevne styremedlemmer til styrene for de utdanningsinstitusjoner som har samisk høyere utdanning og forskning i sin portefølje.</p>
    <p>Samisk selvbestemmelse gjennom Sametingets myndighetsutøvelse er i dag meget begrenset. I konsultasjonsavtalen mellom Sametinget og statlige myndigheter finnes det likevel et grunnlag for innflytelse så lenge myndighetene oppfyller avtalens intensjoner om tidlig involvering, full informasjon og konsultasjoner i god tro med målsetting om å oppnå enighet om foreslåtte tiltak.</p>
    <p>Det forhold at ansvaret innen sektoren ligger i ulike departementer, hos forskningsrådet og hos universiteter og høyskoler, utfordrer Sametingets kapasitet. Det er derfor et mål at tildelingsbrev, oppdrags- og andre styringsdokumenter skal være gjenstand for konsultasjoner. Sametingets budsjett er et av de viktigste politiske verktøyene Sametinget har. Sametinget er i dag det eneste folkevalgte organ i landet uten et fastsatt inntektssystem. Beslutningen om økonomiske rammer til samisk høyere utdanning og forskning omfattes etter Sametingets mening av statens konsultasjonsforpliktelser (jf. Committe on the Elimination of Racial Discrimination, CERDs anbefalinger til Norge av 28.08.2015). Det er derfor viktig at det utvikles prosedyrer som gir Sametinget en direkte og reell innflytelse på de økonomiske rammene for samisk høyere utdanning og forskning.</p>
    <p>Innen grunnopplæringen har Sametinget gjennom lov om grunnskolen og den videregående  opplæringen paragraf 6.4, myndighet til å fastsette forskrifter om det samiske innholdet i nasjonale læreplaner, forskrifter om læreplaner for opplæring i samisk språk i grunnskolen og i den videregående opplæringen og læreplaner for særskilte samiske fag i den videregående opplæringen. Det er en utfordring at Sametinget ikke på samme vis som for grunnopplæring har noen formell myndighet innen høyere utdanning i lovs form. Dette gjelder både ved fastsetting av innhold og prioriteringer i utdanningstilbud.</p>
    <p>Mål:</p>
    <p>Sametinget har reell myndighet innen samisk høyere utdanning og forskning gjennom lov og forskrifter, og gjennom konsultasjoner</p>
    <p>Strategier:</p>
    <p>Arbeide for at Sametinget får myndighet til å fastsette rammeplaner for samiske profesjonsutdanninger</p>
    <p>Arbeide for at det utvikles prosedyrer som gir Sametinget reell innflytelse på økonomiske rammer for samisk høyere utdanning og forskning</p>
    <p>Arbeide for at det gjennomføres konsultasjoner med regjeringen om oppdrags- og andre styringsdokumenter til utdannings- og forskningsinstitusjoner og andre aktuelle underliggende etater</p>
    <p>Arbeide for at Sametinget gis myndighet til oppnevning av styremedlemmer til styrer ved alle universitet og høyskoler som har samisk høyere utdanning og forskning i sin portefølje</p>
    <p>Arbeide for at Sametinget gis myndighet til oppnevning av medlemmer i styrer på ulike nivå i Norges forskningsråd</p>
    <p>3.1.2 Utdannings- og forskningsinstitusjoner</p>
    <p>Samisk høyere utdanning og forskning er i en nasjonal sammenheng fortsatt i en oppbyggingsfase. Det har de siste tiårene skjedd en positiv utvikling med opprettelsen av Sámi allaskuvla, nye studieprogrammer ved andre institusjoner, og et samisk forskningsprogram. Det er utdannet samiske forskere innenfor mange felt, og i tillegg er det en positiv utvikling av tilbud innenfor høyere utdanning og forskning i samisk språk. På tross av dette står det samiske samfunnet overfor store kunnskapsutfordringer. Samiske utdannings- og forskningsmiljøer er små og sårbare, og det er nødvendig med koordinering og samarbeid både nasjonalt og på nordisk nivå. Et redskap for dette formål er Nasjonal fagstrategisk enhet for samisk høyere utdanning og forskning, som er opprettet under Universitets- og høyskolerådet. Sametinget er observatør i denne fagstrategiske enheten.</p>
    <p>Sámi allaskuvla er den eneste institusjonen for høyere utdanning og forskning der samisk språk er hovedspråket i utdanning og administrasjon, og delvis i forskning. Det har vært en uttalt politisk målsetting fra Sametingets side at Sámi allaskuvla skal utvikles til et universitet. Høsten 2015 har Kunnskapsdepartementet på høring et forslag om skjerpede krav til akkreditering av vitenskapelige høgskoler og universitet. Dersom forslaget går gjennom, vil det bli enda vanskeligere for Sámi allaskuvla å oppfylle kravene i overskuelig framtid. Sametinget ønsker at Sámi allaskuvla skal utvikle seg videre som et nasjonalt, nordisk og internasjonalt samisk fyrtårn for høyere utdanning og forskning. I tillegg til dagens portefølje på doktorgradsnivå i samisk språk og litteratur, ser Sametinget et behov for at det også skal forefinnes et akademia opp til doktorgradsnivå innen blant annet reindrift,  duodji, samisk tradisjonell kunnskap, samisk historie og samisk musikk med joik. Sámi allaskuvla har og skal ha egne mål og ambisjoner for virksomheten, og Sametinget er kjent med at Sámi allaskuvla blant annet ønsker å styrke fokuset på innovasjon og entreprenørskap.</p>
    <p>UiT Norges arktiske universitet har et nasjonalt ansvar for samisk og urfolksrelatert forskning, utdanning og formidling. Universitetet har mange fag som har tatt et ansvar og inkludert samiske komponenter i sine undervisningstilbud. Rettsvitenskap er et eksempel på et profesjonsfag som har tatt dette ansvaret. Sametinget har forventninger til at dette brukes som mal for å implementere det samiske perspektivet i andre fag.</p>
    <p>Nord universitet har fra 1. januar 2016 et ansvar for både lule- og sørsamisk språk. Universitet i Nordland etablerte i 2012 en bachelor i lulesamisk, og Nord universitet planlegger en master i faget høsten 2016. Sametinget har forventninger til at Nord universitet bygger opp et lignende tilbud i sørsamisk språk. Universitetet forventes også å implementere det samiske perspektivet i profesjonsutdanningene og i forskningen.</p>
    <p>Befolkningen generelt har fortsatt mangelfull allmennkunnskap om samiske forhold, og det er derfor et behov for et omfattende kunnskapsløft innen alle relevante utdanninger, herunder profesjonsutdanninger, også i resten av landet.</p>
    <p>Finansieringen av høyere utdanningsinstitusjoner er i dag i stor grad basert på student- og studiepoengsproduksjon. Dette er en utfordring for de samiske institusjonene og de samiske fagtilbudene på grunn av lav rekruttering. Samiske emner og samiske fag taper ofte kampen om midler og ressurser internt i universitets- og høgskolesektoren, noe som bremser for en positiv utvikling for samisk utdanning og forskning. Når det gjelder finansiering av forskning, kanaliseres ifølge regjeringen.no omtrent 60% av de offentlige bevilgningene til universiteter og høgskoler og omtrent 30 % til Norges Forskningsråd. Utfra samtaler med universitet og høgskoler er Sametinget klar over at det internt i institusjonene konkurreres om midlene. Sametinget ser det derfor som en utfordring at det i ulike styringsdokumenter til institusjonene sjelden stilles krav om å prioritere samiske utdannings- og forskningsbehov.</p>
    <p>Norges forskningsråd forvalter midler til samisk forskning. Nåværende <span type="quote">«Program for samisk forskning II»</span>, løper ut 2017. De samiske programmene har bidratt til økt samisk forskningsaktivitet og utdanning av samiske forskere, spesielt innenfor samfunnsvitenskap og humaniora. Forskningsrådet skal lage en systematisk oversikt over den samiske forskningen i Norges forskningsråds regi. Forskningsrådets gjennomgang vil ta for seg alle prosjekter rådet har støttet som er relevante for samiske forhold. Forskningsrådet har signalisert at det etter 2017 skal settes av årlige midler til samisk forskning i et løpende program. Norges forskningsråd har ifølge Butenschønutvalget uttrykt vilje til å øke representasjon av samiske interesser og kompetanse i forskningsrådets organer. Forskningsrådet vil også arbeide for å inkludere samisk forskning i rådets øvrige programmer. Sametinget har en forventning om at dette nå følges opp, og at Sametinget blant annet informeres og involveres i en tidlig fase i forskningsrådets planlegging av nye forskningsprogrammer. På grunn av det samiske samfunnets kunnskapsbehov ser Sametinget et behov for at de økonomiske rammene for samisk forskning økes i Norges forskningsråd.</p>
    <p>I utredningen om samisk forskning fra 1996 ble det foreslått å opprette et samisk forskningsråd. Dette ble aktualisert på nytt i Harald Gaskis notat utarbeidet i forbindelse med arbeidet med denne meldingen. Forslaget fra utvalget i 1996 ble ikke fulgt opp, og Sametinget ser at det er relevant å reise dette spørsmålet på nytt.</p>
    <p>Sametinget arbeider for at samene som folk selv skal bidra til å definere kunnskapsbehovene i eget samfunn. Det innebærer at Sametinget kan opprette et samisk forskningsråd med et autonomt styre som selv ansetter personale og oppnevner eventuelle andre nødvendige styringsorganer. Sametinget  kan også prioritere midler til forskning innenfor sitt eget budsjett, som deretter forvaltes av det samiske forskningsrådet. Et forskningsfond som forvaltes av samisk forskningsråd må minst være av en størrelsesorden tilsvarende det samiske forskningsprogrammet i regi av Norges forskningsråd. I tillegg til et forskningsfond må det bygges opp et forvaltningsapparat. Med de budsjettrammene Sametinget rår over i dag vil dette ikke være realiserbart. Forslaget om et samisk forskningsråd vil være naturlig å ta opp til ny drøfting dersom budsjettsituasjonen for Sametinget endres.</p>
    <p>Mål:</p>
    <p>Tilbud og aktivitet innen samisk høyere utdanning og forskning dekker kompetanse- og kunnskapsbehov i det samiske samfunnet</p>
    <p>Strategier:</p>
    <p>Dialog med utdannings og forskningsinstitusjoner</p>
    <p>Arbeide for at det gjennomføres konsultasjoner med Norges forskningsråd</p>
    <p>Sametinget skal bidra til at Nord universitetet synliggjør sitt ansvar for sør- og lulesamisk, blant annet gjennom skilting.</p>
    <p>Sametinget skal bidra til å sikre samisk representasjon i universitetssystemene som har ansvar for samiske språk.</p>
    <p>3.2 Utdannings- og forskningsbehov</p>
    <p>3.2.1 Samisk språk</p>
    <p>Samisk språk er generelt i en truet situasjon. Sørsamisk og lulesamisk står på UNESCOs liste over alvorlig truede språk.</p>
    <p>Samisk språkundersøkelse fra 2012, Nordlandsforskning -rapport nr.7/2012, som ble utført på oppdrag av blant annet Sametinget, viser at det er store ulikheter i bruken av samiske språk, både på enkeltindividnivå og geografisk. Mange samer snakker ikke samisk, eller har et begrenset samisk språk. Den offentlige innsatsen for samiske språk i kommunene varierer sterkt, og rapporten viser til at språksituasjonen i mange områder er meget prekær.</p>
    <p>Å sikre et funksjonelt og godt nivå for samisk språk innenfor høyere utdanning og forsking er avhengig av at det blir lagt til rette for opplæring i samisk fra tidlig barndom av. Dette er et ansvar hjemmet, barnehagen og skolen deler.</p>
    <p>Det akademiske miljøet rundt samisk språk er lite og sårbart, og det vil være særdeles viktig å rekruttere studenter til samiske språkstudier til og med doktorgradsnivå.</p>
    <p>I Norge er kommunen rammen eller konteksten for den enkelte borgers livsløp fra vugge til grav. I denne konteksten utformes vilkårene for enkeltpersoners forhold til samisk språk og samisk identitet.</p>
    <p>Foreldre foretar valg for sitt barn som har livsvarige konsekvenser for barnet. Å velge bort det samiske språket for barnets del, får også konsekvenser for utbredelsen av det samiske språket.</p>
    <p>Mulighetene for og kvaliteten på undervisning i samisk språk i barnehage og grunnopplæring skaper grunnlaget for det framtidige akademia i samisk språk. Mye står på spill for samisk språkutvikling og det samiske samfunnet generelt dersom samisk barnehage- og grunnopplæringstilbud ikke er av tilfredsstillende kvalitet. Det er utfordrende at det er stor mangel på samiskspråklige lærere, spesielt innen lule- og sørsamisk område.</p>
    <p>Kvaliteten innenfor barnehage- og opplæringssektoren er avhengig av kunnskapsutvikling innenfor feltet. I evalueringsrapporten fra 2012 om Kunnskapsløftet 2006 Samisk, fremkommer det at ca. 80 % av elevene innenfor forvaltningsområdet for nordsamisk språk finner det enklest å lese norsk tekst, og at bare 18 % oppgir at de skriver samisk bedre enn norsk. Dette viser at det er behov for forskning på kvaliteten i språkopplæringen, og på metodikken og didaktikken innen høyere utdanning. Det er også behov for barnehage- og skoleforskning som kan gi kunnskap om hvilke tiltak som bør igangsettes for å heve kvaliteten på opplæringen i samisk språk, inkludert fjernundervisning og voksenopplæring.</p>
    <p>Behovet for personell med samisk språk- og kulturkompetanse er stort både innenfor offentlig og privat sektor. Helse- og levekårsundersøkelser utført av Senter for samisk helseforskning viser at samer ofte opplever et kommunikasjonsproblem i møtet med helse- og sosialtjenesten. Den kommunale helsetjenesten må ha kunnskap om og ha kompetanse i samisk språk og kultur på alle nivåer. Manglende kunnskap om samisk språk og kultur reduserer samiske pasienters tilgjengelighet til tjenestetilbudene. Kommunene i forvaltningsområdet for samisk språk har et særskilt ansvar for å ha et samiskspråklig tjenestetilbud.</p>
    <p>Der det ikke er mulig å betjene den samiske befolkningen på samisk innen offentlig tjenesteyting, må tolk benyttes. Det er en utfordring at det ikke finnes et velfungerende system for tolking. Det finnes ikke en samisk tolkeutdanning, og det er behov for at dette utdanningstilbudet opprettes - også med et tilbud for utdanning av tolker samisk-engelsk.</p>
    <p>For å styrke samisk språk må antallet språkbrukere økes. Sametinget har finansiert et femårig program - Kvalifiserings- og rekrutteringsprogram i samisk språk for høyere utdanning ved Sámi allaskuvla. Programmets formål var å kvalifisere studenter som ikke er samiskspråklige til samisk høyere utdanning. Rapporten fra 2014 forteller at 491 studenter deltok i programmet i årene 2009 – 2014. Av disse har 360 fullført og bestått eksamen. Sámi allaskuvla har i programperioden samarbeidet med 10 samiske språk- og kultursentre. Sametinget mener at erfaringene fra programmet viser at det er nødvendig at det til enhver tid finnes tilbud som kan kvalifisere studenter som ikke er samiskspråklige til samisk høyere utdanning. Disse studentene er en ressurs også innen annen høyere utdanning, fordi de vil være med på å fylle behovene for fagpersonell med samisk språkkunnskaper i offentlig og privat tjenesteyting. Erfaringene fra programmet må videreføres med statlig finansiering i ordinære studietilbud i ulike samiske områder, gjerne i samarbeid med samiske språksentre.</p>
    <p>Det savnes forskning som kan være grunnlag for Sametingets og regjeringens språkbevaringspolitikk. Samfunnsforskning med språk i sentrum og språksosiologisk forskning kan være viktig for å vite hvilke tiltak som er hensiktsmessige i språkbevaringen. Det er også forsket lite på hvordan språket har forandret seg. Det statistiske materialet som er grunnlaget for samiske språkinitiativ begynner å bli foreldet, det er i dag usikkert hvor mange som snakker samisk hvis man ser på befolkningen i sin helhet og ikke bare på skolepliktig alder. Det savnes både kvantitativ og kvalitativ forskning innen samisk språkbeherskelse. Den kvalitative forskningen er utfordrende, men nødvendig for å identifisere  hvilket nivå samiske språkbrukere behersker. I sum vil denne forskningen kunne bidra til å gjøre tiltakene for samisk språk mer effektive. Innen samisk litteratur og det verbale språket er det også behov for forskning.</p>
    <p>En forutsetning for å opprettholde og videreutvikle samisk språkbruk er at det finnes moderne teknologiske hjelpemidler som fungerer til daglig språkbruk. Divvun og Giellatekno, Senter for samisk språkteknologi ved UiT Norges arktiske universitet, gjør et viktig arbeid i utviklingen av teknologiske løsninger for læring og bruk av samisk språk. Prosjektene ved Divvun og Giellatekno har innovativ språkteknologisk utvikling i sentrum, og utvikler uunnværlige verktøy for nåtidig og fremtidig samisk språkbruk.</p>
    <p>Butenschønutvalget foreslo i sin rapport at det opprettes et eget program for samisk språkrøkt lagt under Norges forskningsråd. Sametinget er enig med utvalget i at det er behov for en ekstra satsing på samisk språk, og at det opprettes et eget program for dette. Innenfor de økonomiske rammene som forskningsrådets samiske program har, er det ikke mulig å prioritere samisk språk særskilt. Derfor er et eget samisk språkprogram i Norges forskningsråd et viktig middel for å styrke samisk språk. Gjennom programmet kan det blant annet settes fokus på lingvistisk og sosiolingvistisk forskning. Sametinget forutsetter at innholdet i et slikt program blir fastsatt i konsultasjoner mellom Norges forskningsråd og Sametinget.</p>
    <p>Mål:</p>
    <p>Det finnes tilbud innen høyere utdanning i sør-, lule- og nordsamisk språk fra begynneropplæring til doktorgradsnivå</p>
    <p>Det finnes sosiolingvistisk forskning</p>
    <p>Strategier:</p>
    <p>Arbeide for at det til enhver tid finnes utdanningstilbud fra begynner- til doktorgradsnivå i sør-, lule- og nordsamisk språk</p>
    <p>Bidra til at det opprettes en samisk tolkeutdanning</p>
    <p>Bidra til at det forskes på områder som har betydning for politiske beslutninger i arbeidet for å styrke samiske språk – sosiolingvistisk forskning</p>
    <p>Arbeide for at det oppettes et program for samisk språk</p>
    <p>Arbeide for å opprette stipendiatstillinger på masternivå i lule- og sørsamisk språk. Dette for at de samiske språkene også innbyrdes skal oppnå likeverdighet.</p>
    <p>3.2.2 Samisk kulturarv, kunst og musikk inkludert joik</p>
    <p>Kultur- og naturarven utgjør et viktig materielt grunnlag for samisk kultur gjennom kulturminner, landskap, tradisjonell kunnskap og ressurser. De skrevne kildene til den samiske historien er få, og de  fleste er nedtegnet av andre enn samer. Kulturarven, slik den er nedfelt i faste og løse kulturminner samt i stedsbundne fortellinger og stedsnavn, er derfor en særlig viktig kunnskapsressurs for samisk forhistorie og historie, religionsutøvelse, språk, ressursbruk, landskapsforståelser og tradisjoner. Det samiske bosettingsområdet er stort og variert, og kulturarven er mangfoldig samtidig som den fremviser noen sentrale fellesnevnere. Dette alene gjør kunnskapsproduksjon om den samiske kulturarven til en utfordrende oppgave. I tillegg er det slik at kunnskapsproduksjonen om samisk kulturarv i stor grad har foregått innenfor et nasjonalstatlig rammeverk, der samenes kulturarv ble oppfattet som en lokal eller spesiell undergruppe. Å synliggjøre og framheve samenes historiske kontinuitet, og samenes historie som en sentral del av områdets og landenes historie, utfordrer den nasjonale historiske kunnskapsproduksjonen. Fra begynnelsen av 1980-årene fikk man et betydelig løft av forskning på og utdanning om samisk kultur, historie og forhistorie, først og fremst ved Universitetet i Tromsø, Dette har hatt stor betydning, ikke minst for oppbygging av kompetanse ved samiske museer og i samisk kulturminnevern. Men løftet er ikke nødvendigvis institusjonalisert på en måte som sikrer en videreføring og et fortsatt arbeid innenfor universitets- og høgskolesystemet, og det er en utfordring å få til en utdannings- og forskningsfaglig kontinuitet innen kulturarvfagene. Et samisk blikk på egen kultur og kulturarv er viktig for den kulturelle identiteten til samene som folk. Et ensidig utenfra-blikk legger føringer for og påvirker også samenes syn på egen kultur. Å fortelle historiene om Sápmi fra majoritetssamfunnets utgangspunkt og verdiståsted, kan forflate og forenkle samisk kultur, og gi inntrykk av at den kun har en refleksiv verdi. En manglende aksept for og kunnskap om samenes historie og kulturarv i offentligheten fører til at det er vanskelig for samiske museums- og kulturinstitusjoner å vinne fram i statlige budsjettprioriteringer. Institusjonene forblir ofte sett som å ha et ensidig lokalt nedslagsfelt. Sametingets plenum behandlet i september 2015 prosjektet <span type="quote">“Bååstede”</span>, som er det første store repatriasjonsprosjektet på norsk side av Sápmi. I Finland har man gjennomført prosjektet <span type="quote">“Recalling Ancestral Voices – Tilbakeføring av samisk kulturarv”</span>. I tilfellet Bååstede ser man konkret hvordan manglende satsing på museumssektoren og lite fokus på samisk kulturarv fører til at man ikke får gjennomført en høyst ønsket tilbakeføring av samiske gjenstander. Det er store behov for gjenstandsmagasiner, utstillingslokaler og egnede museumsbygg, samt ressurser til forvaltning og formidling av samisk kulturarv. I de museums- og forskningsfaglige miljøene foreligger det betydelig kunnskap om den samiske kulturarven. Den er imidlertid i stor grad stykkevis framstilt. Det finnes i dag ikke et større samisk historieverk som skaper sammenheng, trekker de lange linjer og plasserer samene inn i landenes og Nordre Fennoskandias historie. Samisk historiekunnskap krever bevissthet om fornorskningen og fornorskingspolitikken samt dens ettervirkninger. Det er behov for mer kunnskap om fornorskningsperioden. Den varte i over hundre år, og enkelte forskere mener den varte i 150 år. Kunnskapen om den samiske historien må gjøres tilgjengelig for den samiske og den øvrige befolkningen via et større historieverk. Et omfattende historieverk vil kunne binde sammen det som i dag er fragmentert kunnskap. Det er generelt et behov for å styrke kunnskapsgrunnlaget når det gjelder samisk arkeologi og historie. Dette gjelder i særlig grad enkelte perioder og områder. Planene om et omfattende historieverk vil kunne gi retning til utfylling av sentrale kunnskapsmangler. I prosjektet <span type="quote">«Identifisering og registrering av automatisk fredede samiske bygninger»</span> er det, og blir det fortsatt samlet inn et stort materiale av samiske bygninger. Dette er et unikt materiale som dokumenterer samisk historie og bygningstradisjon over hele det samiske området. Forskning på dette materialet vil kunne bringe ny kunnskap om samisk bygningstradisjon, boskikk og bolig og livsform. Dette er et felt der det er gjort lite forskning på i samiske områder. Samisk musikk, kunst og duodji representerer ofte Sápmi i inn- og utland, og er identifiserbare uttrykk for samisk kultur. Høyere utdanning og forskning innen samisk duodji, musikk, kunst og kultur er et sentralt redskap for bevaring og videre utvikling av den immaterielle samiske kulturarven. Det finnes i dag studietilbud og forskning innen disse fagene, men det er behov for videreutvikling og  konsolidering – ikke minst i henhold til samiske verdier og samiske kulturuttrykk, og med et innenfra perspektiv. Den samiske kulturarven er viktig for den kulturelle identiteten til samene som et folk. I dagens samfunn, der flere bosetter seg i tettsteder og byer og familiestrukturer endres, er barnehagen og grunnopplæringen som arena for formidling av kulturarven viktigere enn noensinne. Mangelen på utdannet personell med kompetanse om den samiske kulturarven fører til at den samiske kulturelle identiteten svekkes totalt sett. Dette gjelder også for samisk åndelighet som er en del av den tause og ofte uskrevne kulturarven. Denne åndeligheten eller måten å tenke på er dypt forankret i samisk språk og kultur, og elementer av den førkristne åndeligheten lever videre. Samisk kirkeliv er en viktig del av mange samers liv. Det fordrer at den norske kirke og andre kirkesamfunn har personale med samisk språk- og kulturkompetanse. Den norske kirkes Strategiplan for samisk kirkeliv sier i kap 5.2, Behov for samisk språk- og kulturkompetanse, at rekruttering av flere personer med samisk- og/eller kulturkompetanse til kirkelig utdanning og tjeneste er en svært viktig målsetting. Samisk kulturarv og samisk kunst og musikk må ha sin naturlige plass i høyere utdanning og forskning. Det er over tid utviklet er tilbud ved Sámi allaskuvla for duodji helt til masternivå. Et slikt akademisk tilbud mangler for samisk kunstfag og for samisk musikk, inkludert joik. Ved Nord universitet (tidligere HINT) er det i dag et tilbud der joik står sentralt. Sametinget er av den oppfatning at det ved Sámi allaskuvla bør være tilbud om studier fra bachelor til doktorgradsnivå i samisk kunstfag og samisk musikk med joik. Å oppnå målet om kunnskapsutvikling og formidling av den samiske kulturarven inkludert kunst og musikk, betinger et utstrakt samarbeid mellom utdannings- og forskningsinstitusjoner for å utnytte kompetanse og kapasitet til beste for det samiske samfunnet. Mål: Samisk kulturarv, kunst og musikk har en solid og selvfølgelig plass i høyere utdanning og forskning Strategier: Bidra til styrket forskning på samisk kulturarv og kulturhistorie Bidra til styrket forskning på samiske kulturminner, herunder samisk bygningsarv Arbeide for at det opprettes et samisk kunstfaglig akademia Arbeide for at det opprettes et samisk musikkfaglig akademia inkludert joik Arbeide for at samiske kulturkunnskapsstudier utvikles og tilbys ved flere ulike utdanningsinstitusjoner Arbeide for at det etableres et forsknings- og formidlingsprogram for et samlet samisk historieverk hvor også fornorskningshistorien er ett av flere tema 3.2.3 Miljø, ressurser og næring Samisk tradisjonell kunnskap er samenes og samiske lokalsamfunns samlede erfaring utviklet gjennom hundrevis av år. Begrepet tradisjonell kunnskap er vel forankret både i nasjonal lovgivning og internasjonale avtaler om areal og miljøforvaltning. Tradisjonell kunnskap er internasjonalt anerkjent som kunnskapsgrunnlag for politiske beslutninger. I Sámi allaskuvlas rapport <span type="quote">«  Raporta/2-2015 Árbediehto-guovddáš. Forslag for opprettelse av et senter for samisk tradisjonell kunnskap»</span>,  pekes det på en manglende implementering av allerede godkjente kunnskapsprinsipper i forvaltningssystemet. Samerådet og andre urfolksorganisasjoner har aktivt jobbet for å få inn tradisjonell kunnskap som et supplement til naturvitenskap i offentlig forvaltning. Det er en utfordring at samisk tradisjonell kunnskap ikke alltid oppfattes å ha samme status og viktighet som vitenskapelig kunnskap. Dette gjør at tradisjonell kunnskap sjelden brukes som kunnskapsgrunnlag for beslutninger som har betydning for urfolks utvikling og fortsatte eksistens. Det finnes likevel eksempler på at tradisjonell kunnskap  brukes i forvaltning av naturressurser, for eksempel innen regulering av fiske. Naturvitenskapelig kunnskap om for eksempel naturforhold blir sett på som universelt gjeldende, selv om den også er lokal og ofte bygd på smal empiri. Tradisjonell kunnskap er derfor et viktig supplement til den eksisterende kunnskapen som er nyttig for den videre utviklingen og forvaltningen av samiske områder, ikke minst gjelder dette i forbindelse med oppfølging av Finnmarksloven og i arealprosesser som kystsoneplaner. Denne dimensjonen må derfor vektlegges i høyere utdanning og forskning. Sametinget har bevilget midler til Sámi allaskuvla for å dokumentere og formidle samisk tradisjonell kunnskap. Árbediehtu-prosjektene som er avsluttet, har ført til at det er bygget opp kompetanse ved Sámi allaskuvla som har gjort at de nå tilbyr studie i tradisjonell kunnskap. Grunnlaget for opprettelse av et permanent senter for samisk tradisjonskunnskap må avklares. I dialog med Kommunal- og moderniseringsdepartementet vil Sametinget bidra til at et senter for samisk tradisjonskunnskap etableres. Sametinget vil gjennom dialog med Sámi allaskuvla, Samisk arkiv og samiske museer og kulturinstitusjoner, vurdere samfunnsoppdraget til et eventuelt senter, og hvordan kartlegging, systematisering, og formidling av samisk tradisjonell kunnskap kan ivaretas. Arktis er et geopolitisk område med økt etterspørsel etter utvinnbare ressurser, og fremstår som en region av stor betydning globalt. Regionen opplever samtidig merkbare klimaendringer. Både arealinngrep og klimaendringer har konsekvenser for urfolkenes utøvelse av tradisjonelle næringer. Mange urfolkssamfunn har verken kapasitet eller økonomisk handlefrihet til å møte disse endringene på egne premisser og på en profesjonell måte. Ansvaret for involvering og medvirkning ligger hos myndighetene og andre aktører. Reindriftsnæringen innehar erfaringer og kompetanse tilknyttet arealbruk og forvaltning som er av vesentlig betydning i forbindelse med offentlig planlegging. Det er viktig at slik kunnskap blir gjort tilgjengelig gjennom forskning og utredning. Eksempelet fra reindriften viser at det er viktig at myndigheter og andre aktører har kunnskap og kompetanse om urfolkene i de områdene de opererer i, og at det etableres prosedyrer for medinnflytelse i planlegging, beslutninger, forvaltning, overvåkning med mer, i henhold til internasjonal urfolksrett. Sammen med reindrift, har fiske og jordbruk tradisjonelt utgjort et viktig grunnlag for videreføring av samisk kultur. Næringene har vært økologisk bærekraftig og ofte utøvd i kombinasjon, slik at en har hatt flere bein å stå på. Dette er arealavhengige næringstilpasninger som i stadig økende grad oppleves å stå i motstrid til en generell befolknings- og velferdsvekst med økt mobilitet og fritidsaktivitet, infrastrukturbygging, vindkraftetableringer, oppdrettsetablering og gruveplaner. Den demografiske utviklingen, kombinert med store endringer i næringsstrukturen i samiske områder, utfordrer Sametinget til å vurdere ulike fremtidsrettede modeller for arbeid med næringsutvikling. En egen samisk innovasjonsmodell basert på nytenking rundt regionale innovasjonssystem, som tar hensyn til kultur, geografi og næringsstruktur, bør sees nærmere på. I dette arbeidet må både teori og praksis, samt erfaring fra andre urfolk, drøftes. På den måten vil Sametinget kunne være i forkant av utviklingen, og være en premissgiver med hensyn til hvilken kompetanse og hvilke forskningsbehov som vil etterspørres i fremtidens næringsliv i samiske områder. Et av forskningsbehovene som er tydelig i dag er behovet for næringsforskning som går på småskalanæringer og kombinasjons- og deltidsnæringer i samiske områder. Det finnes i dag ikke et fullverdig akademia for reindriftsfag. Sámi allaskuvla tilbyr bachelor i reindriftsfag. Reindriftsfag krysser fag som økonomi, samfunnsplanlegging, kulturfag, språk, tradisjonell kunnskap og biologi. Det må bygges opp et forskningsbasert reindriftsfaglig utdanningstilbud på master- og doktorgradsnivå. Det har de siste årene vært rettet nasjonal oppmerksomhet på rollen kunst og kultur kan ha når det gjelder verdiskaping og næringsutvikling. Kultur og reiseliv som næringsområde har de seneste årene hatt en viss vekst i det samiske området. Felles for samiske kulturnæringer og reiseliv er at de oppstår i skjæringspunktet mellom kultur, identitet og næring. De baserer seg på kulturelle produkter som i  mange tilfeller er en del av en felles, samisk kulturarv. Dette stiller store krav til aktørenes ivaretakelse av den samiske kulturen på en ekte og troverdig måte Samiske kulturnæringer og reiseliv har et potensial som nye næringsveier i det samiske samfunnet. En viktig forutsetning er at det er samene selv om har eierskap til utviklingen innenfor disse næringene. For å lykkes med utvikling av næringene, kreves det robuste samiske bedrifter som tar i bruk potensialet som ligger i den samiske kulturen i utvikling av egne virksomheter. Et behov både i kulturnæring- og reiselivsbransjen er økt kompetanse når det gjelder å drive bedrift og profesjonell produktutvikling. I dagens moderne verden er kunnskap om entreprenørskap og innovasjon en nødvendig pilar for næringsutvikling. Entreprenørskap i høyere utdanning vil kunne bidra til en større satsing på entreprenørskap og elevbedrifter i grunnopplæringen. Det er større muligheter for at unge som har deltatt i slik utdanning etablerer egne bedrifter. UiT Norges arktiske universitet, har både på Finnmarksfakultet og fakultetet for humaniora, samfunnsvitenskap og lærerutdanning, utdanningstilbud i henholdsvis reiseliv og entreprenørskap i urfolksområder. Nord universitet har et forskningsmiljø innen fagfeltet entreprenørskap som utmerker seg også internasjonalt. Den samiske dimensjonen i de forskningsfaglige arbeidene om disse fagområdene er likevel fremdeles beskjeden og trenger et høynet fokus. Økt kunnskap om samisk kulturnæring og reiseliv er nødvendig i utviklingen av disse som nye næringsveier i det samiske samfunnet. Særlig når det dreier seg om kommersialisering basert på samisk kultur og historie. Innen høyere utdanning er det behov for å få til egne tilbud, spesielt for samisk reiseliv. Mål: Det finnes forskning som grunnlag for bevaring og utvikling av samiske tradisjonelle næringer Det finnes forskning som grunnlag for næringsutvikling i samiske områder Samisk tradisjonell kunnskap er en del av naturvitenskaplig forskning i samiske områder Strategier: Bidra til styrket forskning på arealbruk og forvaltning av arealer i samiske områder Bidra til å inkorporere tradisjonell kunnskap i høyere utdanning og forskning I samarbeid med aktuelle aktører bidra til økt forskningsaktivitet i samisk næringsliv og entreprenørskap Bidra til at det utvikles en forskningsbasert innovasjonsmodell for samisk næringstilpasning 3.2.4 Rettsforhold Spørsmålet om samiske rettigheter til land og vann har vært en viktig forutsetning for framveksten av den moderne samepolitikken. Ved siden av konsultasjoner for å oppnå fritt informert samtykke, er land- og ressursrettigheter en grunnstein i det internasjonale rettsgrunnlaget for urfolk, og dermed også for utviklingen og utformingen av sameretten. Hvilke rettigheter samene har til land og ressurser og hva ulike løsninger for praktisk anerkjennelse av slike rettigheter kan innebære, er ofte forbundet med et høyt konfliktnivå. Problemstillinger knyttet til land- og ressursrettigheter berører grunnleggende interesser om identitet, livsgrunnlag og økonomisk utvikling, og er interesser som krysser og går gjennom organisasjonsliv, lokalsamfunn og næringer. Videre styrer disse interessene i stor grad samspillet mellom den samiske offentligheten og det norske politiske system. Kunnskap om samisk rettsforståelser, sedvaner, eiendomsforhold og bruk av land og ressurser er viktig for avklaring av rettsforhold og for fortolkning og utforming av lovverket. Videre gir dette grunnlag og føringer for en offentlig myndighetsutøvelse av plan-, verne- og utbyggingslovgivingen som virker til vern og utvikling av samisk språk, kultur og samfunnsliv. Forskningen og høyere utdanning om samiske rettsforhold har et fortsatt behov for videreutvikling,  også slik at den internasjonale rettsutviklingen konkretiseres for oppfølging i nasjonal lovgiving og for rettsanvendelsen i domstoler og offentlig forvaltning. Mål: Det finnes forskning om samiske rettsforhold som gir kunnskap om samisk rettsforståelser, sedvaner, eiendomsforhold og bruk av land og ressurser Strategi: Arbeide for styrking av forsking om samiske rettsforhold Arbeide for at det opprettes et masterutdanning i eiendomsfag som inkluderer samiske rettsforhold Arbeide for at kunnskap om samisk kultur, eiendomshistorie, rettserverv og sedvanerett inngår som en del av basiskompetansen i utdanningen for alle jordskiftedommere 3.2.5 Samisk offentlighet Fra midten av 1980 årene har det blitt utformet en ny samepolitikk og en samisk offentlighet bestående av institusjoner, organisasjoner, partier og media som utvikler og former meninger om politiske spørsmål. Sametinget er kjerneinstitusjonen i denne nye samiske offentligheten. Den moderne samepolitikken dreier seg i stor grad om etablering av etnisitetsdimensjonen innenfor legitime institusjonelle rammer for maktutøvelse. Utformingen og utviklingen av den moderne samepolitikken skjer ut fra politiske, geografiske og historiske trekk og strukturer. I Norge skjer dette innenfor rammen av enhetsstaten, som er en stor, sterk og tilstedeværende stat. Historiske sosiale bevegelser, også samebevegelsen, har i stor grad vært politisk i karakter og de har vendt seg mot staten for økt statlig ansvar. Denne statsorienteringen har gitt frivillige organisasjoner en sentral plass i utformingen av offentlig politikk og i utformingen av velferdsstaten. Norge framstår derfor i internasjonal sammenheng som et svært <span type="quote">«statsvennlig»</span> samfunn der det for interesseorganisasjoner er en særegen blanding av selvstendighet og integrasjon i det politiske systemet. Dette er en samfunnsform som legger betydelige premisser for hvordan samene og staten møtes, og hva som er muligheter og begrensninger i utviklingen av en samisk offentlighet. Samtidig som det norske politiske styringssystemet legger viktige rammer for utviklingen av den samiske offentligheten er samepolitikken i høy grad et resultat av den internasjonale rettsutviklingen. FN-systemets oppmerksomhet om og arbeid med utvikling av rettslige standarder for statenes forpliktelser overfor urfolk og minoriteter er derfor i stor grad styrende for hvordan samepolitikken kan utvikles. Kunnskap om hvordan internasjonale rettsregler og statlige styringssystemer virker og samvirker i utviklingen av den samiske offentligheten vil være viktig bidrag i den samiske samfunnsdebatten. Sametingssystemet har vært under stadig utvikling siden det ble etablert i 1989. Levering av organiserte meninger og interesser fra det samiske sivilsamfunnet  inn i  Sametinget er sentralt for utvikling av tillit og legitimitet til institusjonen. Samtidig kan det sies at levering av tjenester og håndfaste resultater  ut fra  Sametinget til det samiske samfunnet også har stor betydning for legitimiteten til systemet. En utvikling som på den ene siden kan ha trekk av institusjonell profesjonalisering av Sametinget der samiske sivilsamfunnsaktører i begrenset grad har utviklet seg, og på den andre siden trekk i retning av liten grad av utvikling mot effektiv tjenestelevering fra Sametinget til det samiske samfunnet kan sette Sametinget, og dermed hele den samiske offentligheten, under et økende legitimitetspress. En vesentlig aktør i den samiske offentligheten er samiske og norske medier. Samisk journalistutdanning har vært viktig for å rekruttere journalister til mediebedrifter og offentlig og privat sektor. I tillegg har utdanningen bidratt til å bygge et fagmiljø innen journalistikk, herunder urfolksjournalistikk. Mediene påvirker både det samiske og det norske samfunnet. Det er derfor behov for forskning som blant annet gir kunnskap om ulike mediers betydning for samisk samfunnsutvikling og mediers betydning for status for samisk språk og kultur i forhold til majoritetsspråk og -kultur. Også internasjonalisering av mediebruk og endring av medievaner i den samiske befolkningen er  interessante tema for medieforskning. Kunnskap om hva som er betingelsene for og utviklingstrekkene av den samiske offentligheten er viktig for valg og prioriteringer som tas i utformingen av samepolitikken i åra framover. I denne sammenhengen er det behov for å sammenligne institusjons- og samfunnsutviklingen for samene i de fire statene de tilhører. Det er imidlertid også behov for en slik sammenlignende forskning med andre urfolk som virker innenfor andre politiske systemer. Kunnskap om samenes politiske deltakelse og oppslutning ved sametingsvalg er i en slik sammenheng av grunnleggende betydning. Det er derfor av stor betydning at det gjennomføres en systematisk valgforskning for sametingsvalgene. Slik forskning ble første gang gjort i tilknytning til valget i 2005. Det ble den gang finansiert over Norges forskningsråds program for samisk forskning. For valget i 2009 har Sametinget bevilget midler etter en årlig særlig tildeling fra departementet til slik forskning etter anbudskonkurranse. Finansieringen av sametingsvalgundersøkelser må fra og med valget i 2017 inn i Sametingets rammebudsjett for å sikre nødvendig forutsigbarhet og forankring av en systematisk sametingsvalgforskning. Mål: Det forefinnes forskning på samisk offentlighet og forskning om sametingsvalget Strategi: Arbeide for styrking av forsking på samisk offentlighet, herunder sammenlignende forskning med situasjon og utvikling i Finland, Sverige og Russland Arbeide for systematisk forskning om sametingsvalget 3.2.6 Helse Kunnskap om samiske samfunnsforhold, samisk språk og kultur er nødvendig for å påvirke helsen til den samiske befolkning i positiv retning. Slik kunnskap er også en forutsetning for god kvalitet på tjenestene, og er nødvendig for ivaretakelse av pasientsikkerheten. Manglende kunnskap om samisk språk og kultur i helse- og omsorgstjenestene reduserer også samiske pasienters tilgjengelighet til tilbudene. Senter for samisk helseforskning, SSHF, som ble etablert i 1990, har som mål å drive forsknings- og utviklingsarbeid knyttet til helse og levekårsrelaterte problemstillinger i den samiske befolkning. Senteret har etter opprettelsen gjennomført helse- og levekårsundersøkelser i samiske områder på norsk side, og også bidratt aktivt i rekruttering og utdanning av samiske helseforskere. Gjennom dette er det fremmet studier av sykdomsforekomst og risikofaktorer hos den samiske befolkning. Helseforetaket Helse Nord vedtok i 2011 å utrede en <span type="quote">«Samisk helsepark»</span>, med mål om å samle og samordne et bredt helsefaglig miljø med utgangspunkt i SANKS – Samisk nasjonalt kompetansesenter – psykisk helsevern og rus og Samisk spesialistlegesenter. Intensjonen er å samle ulike tjenester rettet mot den samiske befolkningen, blant annet psykiatri, rus, somatikk og forskning. Tanken er også at Samisk helsepark skal styrke og bygge fagmiljøer, og bidra i utdanning av fagpersonell. Helse- og levekårsundersøkelser fra Senter for samisk helseforskning viser at man ikke finner systematiske forskjeller i helse mellom samisk befolkning og øvrig befolkning i samme geografiske områder. Den samiske befolkning har imidlertid, i likhet med den nordnorske befolkning, på noen områder dårligere helse enn gjennomsnittet i den norske befolkning. Selv om mange av helseutfordringene er felles, er det likevel områder og temaer hvor det er nødvendig med ytterligere forskning for å få bedre kunnskap om samers helse og levekår. Dette gjelder psykisk helse generelt, selvmord og brå død, vold i nære relasjoner, livsstilssykdommer som diabetes type 2, tjenestetilbudet til samiske pasienter og omsorgsforskning inkludert barnevern. Når det gjelder vold i nære relasjoner, er dette et tema som berører flere samfunnsområder. Nylig publisert forskning ved Senter for samisk helseforskning viser at samiske kvinner rapporterer høyere forekomst av alle typer vold, både emosjonell, fysisk og seksuell vold, sammenlignet med den øvrige befolkningen. Disse funnene viser at ytterligere forskning på området er nødvendig.  Det samiske samfunnet står overfor store utfordringer innenfor tradisjonelle samiske næringer. De tradisjonelle næringene er under sterkt press fra resten av samfunnet. Arealinngrep, kamp eksternt og internt om ressurser og arealer, rovdyrproblematikken, stadig endrede rammevilkår og holdninger til næringene er noen av utfordringene. Dette er forhold som påvirker den fysiske og psykiske helsen. Utøverne opplever å være i en stadig stressituasjon med bekymring for egen og næringens framtid. Å stadig måtte forsvare næringens berettigelse oppleves belastende, og har betydelige helsemessige konsekvenser for utøverne. Barn og unge som har familietilknytning til reindriften er særlig utsatt. Negativ omtale av næringen i media og i samfunnet for øvrig vil også kunne oppleves som årsak til mobbing og diskriminerende reaksjoner. Dette er problemstillinger som ikke etterspørres i generell folkehelsearbeid, og er tema det er stort behov for dokumentert kunnskap om. Den samiske befolkningen opplever et større kommunikasjonsproblem i møte med helse- og sosialtjenesten enn majoritetsbefolkningen. For at samer skal få en likeverdig helse- og sosialtjeneste må tjenesten ha kunnskap om og kompetanse i samisk språk og kultur på alle nivåer. Kvaliteten på tilbudene kan ikke være avhengig av enkeltpersoners spesialkompetanse eller interesse for samisk språk og kultur, og den enkelte samiske tjenestemottaker skal heller ikke selv måtte definere sine behov for tilrettelagte helse- og sosialtjenester. Sametingets eldreråd og Sametingets ungdomspolitiske utvalg (SUPU) har i møter med rådet sterkt understreket behovet for at det samiske perspektivet må implementeres i alle helsefaglige utdanninger. Eldrerådet var også opptatt av helsesektorens manglende kompetanse om samisk tradisjonell folkemedisin. De etterlyste forskning innen mental rehabilitering for det samiske folk etter århundrer med rasisme og mentale overgrep, der konsekvensene av fornorskingspolitikken er en del av det totale bilde av helsetilstanden for det samiske folk i Norge. Flere av innspillene peker spesielt på behovet for sykepleiere med samisk språk- og kulturkompetanse. Eldrerådet var særlig opptatt av dette fordi de mener at samiske eldre, og spesielt samiske demente, ikke får et likeverdig og verdig tilbud i dag. Muligheten til å bruke eget språk er særlig avgjørende for et godt resultat på områder som geriatri, demens, rehabilitering, forebygging av kroniske sykdommer, læring og mestring, og rus og psykisk helse. Eldrerådet mener derfor det er behov for forskning som viser hvilket tilbud samiske pasienter i realiteten tilbys. Dette må videre føre til at tilbudet til samiske brukere og pasienter blir likeverdig, og ikke minst verdig for samiske eldre. Som en av medlemmene uttrykte det i møtet:  <span type="quote">«Det må forskes på den åndelige biten, for vi er mer enn et kjemisk laboratorium på to bein»</span>  Mål: Helse- og sosialfaglig personell har nødvendig kunnskap om samiske samfunnsforhold, samisk språk og kultur Strategier: Bidra til at helse- og sosialfaglig personell på alle nivå har samisk språk- og kulturkompetanse Bidra til økt forskningsaktivitet innen helse- og sosialsektoren, herunder forskning på tjenestetilbudet til den samiske befolkning Bidra til at det opprettes en samisk sykepleieutdanning 3.2.7 Barnehage og grunnopplæring Det å ha en velfungerende oppvekst- og utdanningssektor er en sentral del av det samiske velferdssamfunnet og viktig i utvikling av samfunns- og arbeidsliv. Mange og gode samiske barnehagetilbud er vesentlig for styrking av samisk språk og identitet. Også kvalitativt godt samisk tilbud i grunnopplæringen er med på å forme den enkelte positivt og legger føringer for barn- og ungdoms valg av høyere utdanning og yrkesvalg. I den forbindelse vil forskningsbasert kunnskap innenfor flere områder være med på å styrke kvaliteten i samisk oppvekst- og utdanningssektor i tiden fremover. Sametinget er av den oppfatning at forskningsbasert kunnskap må forefinnes også for utviklingen av  samisk oppvekst- og utdanningssektor. Kunnskapsdepartementet har gjennom forskningsrådet prioritert utdanningsforskning som et stort område. Samisk utdanningsforskning har ikke vært særskilt prioritert. Det er i denne sammenheng naturlig at også samisk skoleforskning blir en integrert del av forskningsrådets programmer. Sametinget er opptatt av at samiske barn skal ha et trygt psykososialt skolemiljø. I dag finnes tilnærmet ingen forskning om krenkelse, mobbing og trakassering i den samiske skolen. Sametinget er enig med forslaget fra Djupedal-utvalget NOU 2015:2  Å høre til -Virkemidler for et trygt psykososialt skolemiljø,  om at det avsettes øremerkede midler til forsking på mobbing i den samiske skolen. Videre støtter Sametinget utvalgets forslag om at det bygges opp et juridisk fagmiljø som har særlig kompetanse i en slik sammenheng. Sametinget registrerer at det innen samisk barnehagesektor ikke finnes tilstrekkelig med forskning som kan underbygge hvilke modeller som best fungerer i språkopplæringen. Dette er med på å gjøre foreldre usikker på hvilke valg de skal gjøre for sine barn videre i utdanningsløpet. Det er store frafall i språkopplæringen i hele utdanningssystemet. Det er derfor behov for økt forskning både på årsakene til frafallet og på metodikk og organisering av opplæringen. Dette gjelder både innen klasseromsundervisning og i fjernundervisning. Mangelen på utdannede barnehagelærere og lærere med kompetanse i samisk språk, og om samisk kultur og samfunnsliv, fører til at barn i barnehagen og elever i grunnopplæringen ikke alltid får det tilbudet de har rett til. Denne mangelen har også konsekvenser for kvaliteten på barnehage- og opplæringstilbudet.Sametingets ungdomspolitiske utvalg (SUPU) har også understreket behovet for samisk perspektiv i lærer- og barnehageutdanninger i sitt møte med rådet. Sámi allaskuvla er den eneste institusjonen som i dag utdanner barnehagelærere og lærere for grunnopplæringen etter rammeplanene for samisk barnehage- og lærerutdanning. UiT Norges arktiske universitet tilbyr lærerutdanning 5 – 10 med nordsamisk som fremmedspråk som masterfag. Rekruttering til disse utdanningene har til nå vært en stor utfordring. Sør- og lulesamisk språk tilbys som del av ordinær grunnskolelærerutdanning. Mulighetene for og kvaliteten på undervisning i samisk språk skaper grunnlaget for det framtidige akademia i samisk språk. Kvaliteten innenfor barnehage- og opplæringssektoren er avhengig av at det forefinnes kunnskap som er av betydning for utvikling av sektoren. Slik kunnskap handler for eksempel om språkopplæringsmetodikk og tilpasning til ulike nivå også innen voksenopplæring, tospråklighetsopplæring, didaktikk for samisk fjernundervisning, frafall av elever i samiskopplæring på grunnskolenivå og frafall av samiskspråklige elever i videregående opplæring. Mål: Barnehagelærere og lærere i grunnopplæringen har nødvendig kunnskap i samisk språk og om samiske samfunnsforhold, samisk språk og kultur Strategier: Bidra til at lærere i barnehage og grunnopplæring har samisk språk- og kulturkompetanse Bidra til økt forskningsaktivitet innen samisk oppvekst- og utdanningssektor Arbeide for at det gjennomføres konsultasjoner med Norges forskningsråd om skoleforskningsprogrammer 3.3 Rekruttering til samisk høyere utdanning og forskning Befolkningstallet i de samiske områdene følger en saktegående negativ trend, preget av en lett aldrende befolkning sammenlignet med landsgjennomsnittet - en utvikling distrikts-Norge generelt også preges av. Denne utviklingen påvirker antall potensielle studenter til samisk høyere utdanning. Også statens tidligere fornorskingspolitikk har ført til at dette rekrutteringsgrunnlaget er lavt. Det er derfor et relativt lite rekrutteringsgrunnlag til samisk høyere utdanning og forskning. Dette er særlig lavt når det gjelder personer med samisk som førstespråk.  I Samiske tall forteller 8 – kommentert samisk statistikk 2015, framkommer i tabell 2.12 antallet elever med samisk i fagkretsen i videregående skole. Skoleåret 2014/15 var det totalt 449 elever med samisk i fagkretsen. Av disse hadde 205 elever samisk som førstespråk, og 244 samisk som andrespråk. Dette antallet er det totale antallet, uavhengig av hvilket trinn elevene går på. Antallet førstespråkselever har gått ned fra 243 skoleåret 2013/14, mens antallet andrespråkselever har økt fra 209. I disse tallene framkommer ikke hvor mange elever som er i sitt avsluttende år, og heller ikke hvor mange som vil ha studiekompetanse av disse. Det er viktig at opplæringen i samisk som 1. og 2. språk fungerer godt i videregående opplæring. Det store frafallet fra opplæringen i samisk som 1.språk i videregående opplæring gir grunn til bekymring for bruken av samisk språk, og for rekruttering av samiskspråklige til høyere utdanning og forskning. I tillegg til frafallet fra førstespråkopplæringen er det et stort frafall generelt, og spesielt blant gutter. Dette er en ekstra utfordring for rekruttering videre til høyere utdanning og forskning. Rekrutteringsgrunnlaget til samisk høyere utdanning og forskning består ikke kun av de omtalte elevene i videregående opplæring. Også elever uten samisk i fagkretsen er aktuelle studenter til samisk høyere utdanning. Det har over flere år vært gjort en innsats ved Sámi allaskuvla for å kvalifisere studenter til samisk høgere utdanning. Sametinget har finansiert et femårig kvalifiserings- og rekrutteringsprogram i samisk språk for høyere utdanning, som ble avsluttet i 2014. Programmet må sies å ha vært vellykket, da 360 studenter fullførte med bestått eksamen. Modellen for programmet benyttes nå i lule- og sørsamisk område. En annen aktuell gruppe for rekruttering er voksne. Fra høsten 2015 har regjeringen satt av midler til arbeidsplassbasert barnehagelærerutdanning for raskt å bøte på mangelen på barnehagelærere. Også Sámi allaskuvla gir dette tilbudet. Dette er en modell som er interessant å se nærmere på også for andre profesjonsfag i samisk sammenheng. Sámi allaskuvla fikk i 2009 i oppdrag av Kunnskapsdepartementet å opprette og lede en nasjonal arbeidsgruppe med siktemål å utarbeide en strategi for rekruttering til samisk høyere utdanning. Det var særlig lagt vekt på samisk lærerutdanning og samiske språk. Nasjonal rekrutteringsstrategi for samisk høyere utdanning 2011-2014 ble vedtatt av Kunnskapsdepartementet i 2011. Rekrutteringsstrategien har vært fulgt opp av Samisk lærerutdanningsregion, et samarbeidsorgan bestående av Sámi allaskuvla, Høgskolen i Nord-Trøndelag, Universitetet i Nordland og UiT Norges arktiske universitet. Det ble avholdt en evalueringskonferanse i april 2014, der det blant annet ble pekt på at rekruttering til samisk høyere utdanning må forankres i ledelsen i utdanningsinstitusjonene, og i et gjensidig forpliktende samarbeid mellom institusjonene. Dette samarbeidet må sikres økonomisk, f. eks. gjennom årlige tildelinger fra Kunnskapsdepartementet. Rekruttering av samer til samisk forskninger lav. Et større antall samiske forskere vil kunne gi et større kunnskapsgrunnlag utviklet fra et samisk ståsted. Innen akademia for samisk språk er det behov for flere med kompetanse på doktorgradsnivå. Det betyr at det må rekrutteres flere studenter som tar mastergrad i samisk språk og som deretter kan fortsette med doktorgradsstudier. Det må vurderes å innføre øremerkede master- og doktorgradsstipender for å styrke akademia rundt samisk språk. I tillegg er det svært viktig at universitet, høgskoler og forskningsinstitusjoner som arbeider innen feltet, prioriterer rekruttering til samisk høyere utdanning og samisk forskning. Betydningen av rekrutteringsarbeidet og pålegg om oppfølging av dette, må bli en del av oppdraget regjeringen gir aktuelle universitet, høgskoler og forskningsinstitusjoner. Siden mangelen på samisktalende forskere i stor grad er et resultat av statens tidligere fornorskingspolitikk, vil det være naturlig at regjeringen legger inn midler til en større satsning for å få flere norskspråklige kvalifisert til å ta samisk høyere utdanning. Dette er noe Sametinget på nytt vil ta opp med statlige myndigheter. Det er avgjørende for det samiske samfunns fremtid at det iverksettes en betydelig nasjonal satsing for å få tilstrekkelig utdannet samiskspråklig personell. Spesielt gjelder dette for kommunene i det  samiske språkforvaltningsområdet, men også andre kommuner har et stort behov for fagfolk med samisk språk og/eller kulturkompetanse. Det er mangel på denne kompetansen innenfor de fleste profesjoner. I tillegg er det en utfordring at fagpersoner som allerede er i jobb i samiske områder mangler kunnskap om samisk språk og kultur. Den samiske befolknings rett til tjenesteyting som tar hensyn til den enkeltes språk og kulturbakgrunn er i dag derfor mangelfull. Rekrutteringsarbeidet må starte tidlig. Tidlig informasjon og veiledning om språkvalg vil være en av faktorene som danner grunnlaget for foreldrenes valg av språk for sitt barn. Dette må videre følges opp i barnehage med et godt samiskspråklig tilbud. Det vil også være avgjørende at samarbeidet i overgangen barnehage - skole er godt, og ikke minst at tilbudet i grunnopplæringen er av god kvalitet. Dette er et felles ansvar for de lokale barnehage- og skolemyndighetene. Å satse på kvalitet innenfor høyere utdanning for samisk ungdom er en av de viktigste forutsetningene for at ungdom velger samisk høyere utdanning og utdanning i samisk språk. Institusjoner som tilbyr samisk høyere utdanning må arbeide med tilrettelegging og organisering av tilbudene, med det formål å nå ut til flest mulig studenter. Dette forutsetter at de institusjonene som tilbyr samisk høyere utdanning og tilbud innen samiske emner har et tett og nært samarbeid. Andre tiltak for å rekruttere samiske studenter eller studenter til samisk høyere utdanninger og forskning er blant annet samiske studentkvoter i profesjonsstudier, ulike typer stipender og nedskrivinger av studielån. Sametingets stipendordning for høyere utdanning er det viktigste virkemiddelet Sametinget har for å stimulere og rekruttere til utdanning som det samiske samfunnet har behov for. Sametinget prioriterer i sitt årlige budsjett hvilke studier som kommer inn under ordningen. Ordningen skal evalueres i 2016 for å se om den har ønsket effekt på rekruttering til høyere utdanning innen prioriterte fag. Mål: Flere fagfolk med samisk språk - og kulturkompetanse Strategier: Bidra til rekruttering av studenter på ulike nivåer innen samisk høyere utdanning og forskning Bidra med stipend til studenter som tar høyere utdanning innenfor samisk språk og innenfor prioriterte profesjonsutdanninger Arbeide for at det opprettes master- og doktorgradsstipend i samisk språk 3.4 Forskningstradisjon og etikk Mange av innspillene til denne meldingen kommer inn på de etiske utfordringene ved forskning på samiske forhold og samer. En betydelig del av den samiske befolkningen har et ambivalent forhold til forskning. Det kan være flere årsaker til dette. Det er sannsynlig at en hovedgrunn er de historiske erfaringene samer fikk med forskere i raseforskningens, og fornorskningens tid. Faget fysisk antropologi, hvor Norge var blant de verdensledende, arbeidet ut fra forestillingen om at samene sto lavere enn nordmenn i et evolusjonært hierarki. Dette skulle la seg dokumenterte gjennom en storstilt innsamling av samisk skjelettmateriale samt hodeskalle- og andre oppmålinger av levende samer. I arkeologi- og historieforskningen var samenes fortid lenge i stor grad ekskludert. Det var maktpåliggende å vise at Norge var rotfestet norsk og at samene var en slags inntrengere på norsk grunn. I mange fag ble samene beskrevet på en nedlatende måte, om de i det hele fikk oppmerksomhet. Disse forholdene etterlot sår i det samiske samfunnet, og skapte også negative holdninger som til dels fortsatt gjør seg gjeldende. En annen årsak til samers skepsis til forskning kan ligge i en <span type="quote">«forskningstretthet»</span>, slik beskrevet i innspill til denne meldingen. I forskningens natur ligger en nysgjerrighet etter det uutforskede og ny kunnskap, og urfolk kan representere noe nytt og annerledes å forske på. Resultatene av forskningen kan oppleves som lite nytt og på ingen måte banebrytende eller nyttig for urfolket selv, om de noen gang får vite hvorfor de var forskningsobjekter og hva forskningen resulterte i.  At det er en relativt liten interesse blant samer for å være forskningsobjekt og å delta i forskningsprosjekt, er en utfordring forskningssamfunnet må ta på alvor. Første steg er å erkjenne at det finnes en forskningshistorie man ikke kan overse, og dette bakteppet må prege tilnærminger og arbeidsmåter. Denne forskningshistoriske bakgrunnen, samiske perspektiver og verdier samt problemstillinger som knytter seg til forskning på urfolk og andre marginaliserte grupper generelt, bør inngå i den del av forskerutdanningen som omhandler etikk og etiske problemstillinger. Tilbakeføring av samiske gjenstander fra museer og samlinger er et viktig tiltak for å bygge opp tillit mellom samene og kunnskapssamfunnet. Prosjektet Bååstede er et godt eksempel fra nyere tid i Sápmi på et prosjekt hvor alle parter ønsker tilbakeføring av gjenstander til samiske museer, som også innebærer en geografisk relokasjon. Det er også viktig at den samiske befolkningen får tilgang til materialet. Redskaper, duodji, runebommer, joik og andre lydopptak som dokumenterer språkbruk er en kunnskapsressurs for opplæring, utdanning og forskning, og for det samiske samfunnet. Rapport om bruk av samisk etnisitet i forskningsdatabaser og helseregistre ved senter for samisk helseforskning 2015, viser at det ikke finnes noen retningslinjer for forskning på urfolk i Norge eller Skandinavia for øvrig. I Norge har De nasjonale forskningsetiske komiteer utviklet generelle etiske retningslinjer og retningslinjer for bestemte fagområder. Disse gir omfattende regler for enkeltpersoners rettigheter ved deltakelse i forskningsprosjekt, men gir i mindre grad føringer som sikrer gruppers kollektive rettigheter. Når det gjelder etiske retningslinjer for samfunnsvitenskap, humaniora, juss og teologi, omhandler punkt 25 forskning i andre kulturer enn forskerens egen. Punktet stadfester blant annet at forskeren i størst mulig grad bør samarbeide med lokalbefolkning, medlemmer i den aktuelle kultur og deres representanter samt lokale myndigheter. Det samme bør også gjelde for samer som forsker på samer. Punkt 47, krav om å tilbakeføre forskningsresultater, pålegger forskeren en spesiell forpliktelse til å tilbakeføre forskningsresultatene til deltakerne, i en forståelig og forsvarlig form. Retningslinjene for forskning på menneskelige levninger, punkt 4, slår fast at forskning på levninger etter grupper som har blitt undertrykket, nedverdiget eller på annen måte dårlig behandlet av storsamfunn eller statsmakt, krever innsikt, sterk aktsomhet og vilje til kommunikasjon og dialog, og videre at i enkelte tilfeller kan hensyn til disse gruppene tilsi at et prosjekt ikke bør gjennomføres. I denne sammenheng må det tilføyes at Sametinget siden 1998 har hatt rett til å fatte beslutninger vedrørende forvaltning av og forskning på den samiske delen av skjelettsamlingen på Anatomisk institutt ved Universitetet i Oslo. Sametinget får i forkant en uttalelse fra Skjelettutvalget, Nasjonalt utvalg for vurdering av forskning på menneskelige levninger. I saker om tilbakeføring og gjenbegravelse igangsetter Sametinget en inkluderende prosess med berørte parter før avgjørelser tas. Skjelettutvalget ble opprettet i 2008 som et direkte resultat av samiske krav på tilbakeføring av menneskelige levninger. Etableringen av utvalget er et eksempel på at det samiske samfunnets synspunkter blir hørt og viser seg å ha relevans også utenfor den samiske konteksten. Sametinget har nedsatt en arbeidsgruppe som skal utarbeide etiske retningslinjer for bruk og forvaltning av samisk human biologisk materiale. Dette er et viktig arbeid som kan gi grunnlag for å vurdere om det er behov for mer generelle etiske retningslinjer for samene som urfolk. De demografiske dataene som finnes om samer er ettertraktet grunnlagsmateriale for forskere som ønsker å forske på samiske forhold. Valgmanntallet til Sametinget er det eneste sikre tallmaterialet hvor samene i Norge er registrert på individnivå. Sametinget er restriktiv til bruk av manntallet til andre formål enn valg, da det vil være et brudd på forutsetningene for innskrivingen i valgmanntallet.  Sametinget ser at det å forske på samiske forhold er vanskelig uten et pålitelige demografisk materiale å forholde seg til, men dette er en utfordring som kunnskapssamfunnet må møte ved å bruke andre metoder. Sametinget er blitt enig med regjeringen om Ny lov om folkeregistrering, som innebærer at det skal innføres en språklig registrering i offentlige register. Denne registreringen vil komme forskningen til gode, og også kunne gi befolkningen bedre helse- og sosialtjenester. Mål: Etablerte og eventuelle nye forskningsetiske regler etterleves i samisk forskning Strategi: Sluttføre arbeidet i utvalg for samisk forskning og human biologisk materiale Utrede behovet for å definere egne forskningsetiske regler for forskning på samene som urfolk Arbeide for at forskerutdanningen på feltet etikk inkluderer kunnskap om fornorskningstidens forskningshistorie og dens effekter 3.5 Implementering av samisk perspektiv i høyere utdanning og forskning Det er et stort behov for fagfolk med samisk språk-, kultur- og samfunnskompetanse innenfor de fleste områdene, både i privat og offentlig sektor. Et spesielt stort behov finnes i kommunene som er en del av det samiske språkforvaltningsområdet. Den samiske befolkningen utenfor disse kommunene, har også krav på likeverdig tjenesteyting. Dette innebærer at et samisk perspektiv må implementeres i alle profesjonsutdanninger. Nyere forskning viser at samer opplever mer diskriminering enn majoritetsbefolkningen. Manglende allmennkunnskap om samer og samiske forhold generelt i befolkningen kan være en av årsakene til dette. Sametinget ser nødvendigheten av at det gjennomføres et forskningsbasert prosjekt der man gjennomgår ramme- og fagplaner for alle relevante høyere utdanninger, og også foreslår hvordan implementeringen av det samiske perspektivet best kan gjennomføres. Når det gjelder implementering av det samiske perspektivet i forskning har både Norges forskningsråd og forskningsinstitusjoner et ansvar. Mål: Samisk perspektiv er implementert i alle relevante utdanninger og i forskning Strategier: Bidra til at det gjennomføres et forskningsbasert prosjekt om implementering av samisk perspektiv i høyere utdanning Arbeide for konsultasjoner mellom Norges forskningsråd og Sametinget når nye forskningsprogram planlegges 4. Økonomiske og administrative konsekvenser Oppfølging av sametingsmelding om høyere utdanning og forskning vil skje gjennom Sametingets årlige budsjett. I budsjettet prioriteres innsatsområder med mål, strategier og tilhørende tiltak. Sametingsrådet vil vurdere å utarbeide en handlingsplan for oppfølging av meldingen, eller handlingsplaner for deler av meldingen. Meldingen har et langsiktig perspektiv, og det vil være naturlig å ha en gjennomgang av meldingen etter tre til fire år for å vurdere om Sametinget har oppnådd de målene som er satt i meldingen. Oppfølging av meldingen har økonomiske og administrative konsekvenser. Meldingens mål og strategier gjør det nødvendig å opprette og opprettholde god dialog med mange aktører på ulike nivå innenfor høyere utdanning og forskning. I tillegg vil en aktiv bruk av konsultasjonsavtalen være  påkrevd. Dette vil utfordre den administrative kapasiteten til arbeidet med høyere utdanning og forskning. 2016 skal det gjennomføres en evaluering av tilskuddsordningen for stipend til høyere utdanning. Avhengig av resultat og anbefalinger vil også denne kunne ha økonomiske konsekvenser. Litteraturliste Innstilling fra Komiteen til å utrede samespørsmål. Oppnevnt 3. august 1956 Bruk av samisk etnisitet i forskningsdatabaser og helseregistre. Rapport fra Senter for samisk helseforskning/Sámi dearvvašvuođadutkama guovddáš april 2015 Nordlandsforskning, NF-rapport nr. 7/2012, Samisk Språkundersøkelse 2012 Sámi allaskuvla, rapport 1/2012 Samiske tall forteller 5, Kommentert samisk statistikk 2012 Sámi allaskuvla, rapport 1/2013 Samiske tall forteller 6, Kommentert samisk statistikk 2013 Sámi allaskuvla, rapport 1/2014 Samiske tall forteller 7, Kommentert samisk statistikk 2014 Sámi allaskuvla, rapport 1/2015 Samiske tall forteller 8, Kommentert samisk statistikk 2015 Flytting til byer fra distriktsområder med samisk bosetting - Samarbeidsrapport NIBR/UiT – Senter for samisk helseforskning, Kjetil Sørlie og Anna Ragnhild Broderstad 2011 Utredning om samisk forskning, Sametinget 1996 Samisk forskning. Forskningsrådets utredning november 1998. Langs lange spor – om samisk forskning og høyere utdanning. Guhkes bálgáid mielde – sámi dutkama ja alit oahpahusa birra. Utvalg for samisk forskning og høyere utdanning. Utredning avlevert Kunnskapsdepartementet 20.6.2012 (Butenschønutvalget) Meld. St. 18 (2014-2015) – Konsentrasjon for kvalitet Strukturreform i universitets- og høgskolesektoren Meld. St. 7 (2014-2015) – Langtidsplan for forskning og høyere utdanning 2015-2014 Meld. St. 18 (2012-2013) – Lange linjer – kunnskap gir muligheter Meld. St. 16 (2010-2011) Nasjonal helse- og omsorgsplan 2011-2015 St.meld. nr. 30 (2008-2009) - Klima for forskning St.meld. nr. 14 (2008) - Internasjonalisering av utdanning St.meld. nr. 20 (2004-2005) - Vilje til forskning St.meld. nr. 34 (2001-2002) Kvalitetsreformen Om høyere samisk utdanning og forskning NOU 2015:2 Å høre til – Virkemidler for et trygt psykososialt skolemiljø Sametingets budsjett 2015 Sametingsmelding om barnehager Sametingsmelding om samisk språk Kunnskapsdepartementet, Strategi 2011-2014, Nasjonal rekrutteringsstrategi for samisk høyere utdanning Bååstede, Tilbakeføring av samisk kulturarv, Prosjektrapport mars 2012 Raporta/2-2015 Árbediehto-guovddáš. Forslag for opprettelse av et senter for samisk tradisjonell kunnskap. Rapport, Sámi Allaskuvla Lenker Arctic Indigenous education Conference: http://aiec2016.com/ Aktesne – together:  http://www.sprak.umu.se/forskning/konferenser/aktasne/  Committe on the Elimination of Racial Discrimination, CERDs anbefalinger til Norge av 28.08.2015:  http://tbinternet.ohchr.org/Treaties/CERD/Shared%20Documents/NOR/CERD_C_NOR_CO_21-22_21522_E.pdf  Strukturreformen:  https://www.regjeringen.no/no/tema/utdanning/hoyere-utdanning/innsikt/struktur-i-hoyere-utdanning/veien-mot-ny-struktur/id2415316/   www.regjeringen.no  Norges forskningsråd:  www.nfr.no  Norges forskningsetiske komite:  www.etikkom.no  NOKUT (Nasjonalt organ for kvalitet i utdanningene:   www.nokut.no  World Indigenous Nations Higher Education Consortium :  www.winhec.org  Arktisk universitet:  www.uarctic.org  Samiske opptakskvoter:  www.samordnaopptak.no/info/opptak/opptakskvoter/samiske-kvoter.html  Giellagas instituhtta:  http://www.oulu.fi/giellagas/   Senter for samisk helseforskning:  https://uit.no/om/enhet/forsiden?p_dimension_id=88115   SAMINOR:  https://uit.no/forskning/forskningsgrupper/gruppe?p_document_id=425187 Russlands vitenskapsakademi:  http://bch.kolasc.net.ru/english.htm  Repatriasjonsprosjektet Recalling Ancestral Voices, Finland:  http://www.samimuseum.fi/heritage/english/repatriaatio.html  Regionale forskningsfond;  www.regionaleforskningsfond.no   Helse Nord:  http://www.helse-nord.no/?lang=no_NO  SANKS – Samisk nasjonalt kompetansesenter – psykisk helsevern og rus:  http://www.finnmarkssykehuset.no/sanks/category10180.html?redirect=urlalias  Den norske kirkes Strategiplan for samisk kirkeliv:  http://www.gammel.kirken.no/?event=doLink&amp;famID=110675</p>
    <p>Behandlingen av saken ble avsluttet 03.03.16 kl.19.15</p>
    <p>Ášši/Sak  009/16</p>
    <p>Sametingets plenum</p>
    <p>Ášši/Sak  002/16</p>
    <p>Plan og finanskomiteen</p>
    <p>Samarbeidserklæring mellom Sametinget og Oslo kommune</p>
    <p>Arkivsaknr.</p>
    <p>14/1438</p>
    <p>Behandlinger</p>
    <p>Politisk nivå</p>
    <p>Møtedato</p>
    <p>Saksnr.</p>
    <p>Sametingsrådet</p>
    <p>SR</p>
    <p>Plan- og finanskomiteen</p>
    <p>29.02. – 01.03.16</p>
    <p>PFK</p>
    <p>Sametingets plenum</p>
    <p>02. – 04.03.16</p>
    <p>SP 09/16</p>
    <p>Vedlegg</p>
    <p>Forslag og merknader   Sametingsrådets forslag til innstilling:  Sametinget viser til erklæringen om samarbeid, som er inngått mellom Sametinget og Oslo kommune i februar dette år. Sametinget er positiv til samarbeidserklæringen om samiske saker mellom Sametinget og Oslo kommune, og godkjenner erklæringen som den foreligger.</p>
    <p>Plan og finanskomiteen  -  002/16</p>
    <p>PFK  - vedtak:</p>
    <p>Innledning:</p>
    <p>Sametingets plan- og finanskomité har behandlet samarbeidserklæring mellom Sametinget og Oslo kommune.</p>
    <p>Merknader:</p>
    <p>Komiteens medlem fra Fremskrittpartiet Aud Marthinsen fremmet følgende merknad:</p>
    <p>Samarbeidserklæring mellom Sametinget og Oslo kommune</p>
    <p>Samarbeids  erklæringen  understøtter  d  ette medlemmet syn på at store og robuste kommuner vil være i stand til å ivareta samisk språk, kultur, identitet og historie på egen hånd.  Erklæringen  viser at kommunereformen for færre og større kommuner, er viktig for å skape robuste kommuner - som er i stand til å ivareta alle innbyggernes interesser.</p>
    <p>Komiteens tilrådning  :</p>
    <p>Komiteen har ikke flere merknader eller forslag og råder Sametinget til å vedta følgende:</p>
    <p>Sametinget støtter for øvrig Sametingsrådets forslag til innstiling.</p>
    <p>Sametingets plenum  -  009/16</p>
    <p>Saken påbegynt 03.03.16 kl. 19.15  Votering</p>
    <p>Av 39 representanter var 3  6  til stede. Voteringen ble gjennomført i følgende rekkefølge:</p>
    <list>
      <p type="listitem">Plan- og finanskomiteens tilrådning ble  enstemmig  vedtatt</p>
    </list>
    <p>Protokoll tilførsler  Det ble ikke fremmet noen protokolltilførsler i saken</p>
    <p>Innlegg</p>
    <p>Replikk</p>
    <p>Ronny Wilhelmsen, saksordfører</p>
    <p>Anita P. Ravna</p>
    <p>Mariann Wollmann Magga</p>
    <p>Ellen Kristine Saba</p>
    <p>Jørn Are Gaski</p>
    <p>Anita P. Ravna</p>
    <p>Jørn Are Gaski</p>
    <p>Kirsti Guvsám</p>
    <p>Jørn Are Gaski</p>
    <p>Aud Marthinsen</p>
    <p>Anita P. Ravna, forretningsorden</p>
    <p>Jørn Are Gaski</p>
    <p>Aud Marthinsen</p>
    <p>Kirsti Guvsám</p>
    <p>Láilá Susanne Vars</p>
    <p>Ellen Kristine Saba</p>
    <p>Láilá Susanne Vars</p>
    <p>Ellen Kristine Saba</p>
    <p>Tor Gunnar Nystad</p>
    <p>Toril Bakken Kåven</p>
    <p>10</p>
    <p>Ellinor Marita Jåma</p>
    <p>11</p>
    <p>Ann-Mari Thomassen</p>
    <p>12</p>
    <p>Ronny Wilhelmsen, saksordfører</p>
    <p>SP  - vedtak:</p>
    <p>Sametinget viser til erklæringen om samarbeid, som er inngått mellom Sametinget og Oslo kommune i februar dette år. Sametinget er positiv til samarbeidserklæringen om samiske saker mellom Sametinget og Oslo kommune, og godkjenner erklæringen som den foreligger.</p>
    <p>Behandlingen av saken ble avsluttet 03.03.16 kl.19.  55</p>
    <p>Ášši/Sak  010/16</p>
    <p>Sametingets plenum</p>
    <p>Ášši/Sak  003/16</p>
    <p>Plan og finanskomiteen</p>
    <p>Møteplan for Sametingets komité- og plenumsmøter 2017</p>
    <p>Arkivsaknr.</p>
    <p>14/2223</p>
    <p>Behandlinger</p>
    <p>Politisk nivå</p>
    <p>Møtedato</p>
    <p>Saksnr.</p>
    <p>Plenumsledelsen</p>
    <p>01.02.16</p>
    <p>DCJ 01/16</p>
    <p>Plan- og finanskomiteen</p>
    <p>29.02 – 01.03.16</p>
    <p>PFK</p>
    <p>Sametingets plenum</p>
    <p>02. – 04.03.16</p>
    <p>SP 10/16</p>
    <p>Vedlegg</p>
    <p>Forslag og merknader   Plenumsledelsens forslag til innstilling</p>
    <p>Sametinget fastsetter følgende møteplan for Sametinget 2017.   Sametingets komitémøter og plenumsmøter første halvdel 2017:  Uke 10: 6. – 10. mars komité- og plenumsmøter. Uke 19: 8. mai – 12. mai, komitémøter Uke 22: 29. mai - 2. juni, plenumsmøte  Sametingets komitémøter og plenumsmøter andre halvdel 2017  Uke 40 eller 41: Åpning av nytt sameting. Må tilpasses åpning av nytt storting Uke 47: 20. - 24. november, komitémøter Uke 49: 4. - 8. desember, plenumsmøte</p>
    <p>Plan og finanskomiteen  -  003/16</p>
    <p>PFK  - vedtak:</p>
    <p>Innledning:</p>
    <p>Sametingets plan- og finanskomiteen har behandlet Sametingets møteplan 2017.</p>
    <p>Forslag:</p>
    <p>Forslag fra FrPs Aud Marthinsen og Nordkalottfolkets Toril Bakken Kåven:</p>
    <p>Forslag 1</p>
    <p>Sametinget vedtar følgende møteplan for 2017:</p>
    <p>Uke 10: 6- 10. mars komité- og plenum</p>
    <p>Uke 22: 29. mai – 2. juni komité- og plenum</p>
    <p>Uke 40 eller 41: Åpning av nytt sameting</p>
    <p>Uke 49: 4-9. desember komité- og plenum</p>
    <p>Komiteens tilrådning:</p>
    <p>Komiteen har ikke flere merknader eller forslag og råder Sametinget til å vedta følgende:</p>
    <p>Sametinget støtter for øvrig plenumsledelsens forslag til innstiling.</p>
    <p>Sametingets plenum  -  010/16</p>
    <p>Saken påbegynt 04.03.16 kl. 09.50 Av 39 representanter var 37 til stede. Voteringen ble gjennomført i følgende rekkefølge:</p>
    <list>
      <p type="listitem">Forslag 1 ble forkastet med  3  2 mot 5 stemmer</p>
      <p type="listitem">Plan- og finanskomiteens tilrådning ble vedtatt med 35 mot 2 stemmer.</p>
    </list>
    <p>Protokolltilførsler</p>
    <p>Det ble ikke fremmet noen protokolltilførsler i saken.  Taleliste og replikkordskifte</p>
    <p>Innlegg</p>
    <p>Replikk</p>
    <p>Knut Store, saksordfører</p>
    <p>Aud Marthinsen</p>
    <p>Marie Therese N. Aslaksen</p>
    <p>Kirsti Guvsám</p>
    <p>Knut Store</p>
    <p>SP  - vedtak:</p>
    <p>Sametingets komitémøter og plenumsmøter første halvdel 2017:  Uke 10: 6. – 10. mars komité- og plenumsmøter. Uke 19: 8. mai – 12. mai, komitémøter Uke 22: 29. mai - 2. juni, plenumsmøte  Sametingets komitémøter og plenumsmøter andre halvdel 2017  Uke 40 eller 41: Åpning av nytt sameting. Må tilpasses åpning av nytt storting Uke 47: 20. - 24. november, komitémøter Uke 49: 4. - 8. desember, plenumsmøte Saken avsluttet 04.03.16 kl. 10.00</p>
    <p>Ášši/Sak  011/16</p>
    <p>Sametingets plenum</p>
    <p>Ášši/Sak  003/16</p>
    <p>Nærings- og kulturkomiteen</p>
    <p>Sametingets innspill til jordbruksforhandlingene 2016</p>
    <p>Arkivsaknr.</p>
    <p>15/5837</p>
    <p>Behandlinger</p>
    <p>Politisk nivå</p>
    <p>Møtedato</p>
    <p>Saksnr.</p>
    <p>Sametingsrådet</p>
    <p>19.01.16</p>
    <p>SR 07/16</p>
    <p>Nærings- og kulturkomiteen</p>
    <p>29.02. – 01.03.16</p>
    <p>NKK</p>
    <p>Sametingets plenum</p>
    <p>02. – 04.03.16</p>
    <p>SP 11/16</p>
    <p>Vedlegg</p>
    <p>Forslag og merknader   Sametingsrådets forslag til innstilling:   Jordbruket spiller en betydelig rolle som grunnlag for sysselsetting, verdiskaping, produksjon av matvarer og som grunnlag for bosetting i samiske områder. Jordbruket spiller også en viktig rolle i å videreføre samisk språk og kulturtradisjon. Sametinget er opptatt av at jordbruksnæringen har gode rammebetingelser for sin drift og utvikling.   Levende bygder er den beste garantien for at samisk kultur og språk får en sikker fremtid. Å sikre dagens bruksstruktur og opprettholde sysselsettingen i næringen og øke lønnsomheten er avgjørende for å opprettholde levende bygder. Derfor er det viktig for Sametinget å jobbe for et styrket driftsgrunnlag i det samiske jordbruket. Sametinget har som langsiktig mål å øke sysselsettingen og produksjonen i næringen.   Jordbruket i samiske områder har et potensial til å utvikle seg. I enkelte kommuner ligger det store dyrkete arealer som ikke er i bruk, men som med enkle grep kan settes i produksjon igjen. Dagens anlegg - meierier, slakterier etc - har kapasitet til å øke produksjonen.   Nedgangen i antall bruk i de samiske områdene er bekymringsfull. I Finnmark fylke er det en markant  nedgang i antall bruk fra 2005 til 2015 fra 414 jordbruksbedrifter til 317 jordbruksbedrifter. Det er en nedgang på 23 %. I Finnmark er det rundt 101 melkeprodusenter igjen. I Troms er nedgangen enda større fra 1340 bruk i 2005 til 921 bruk i 2015, som utgjør 31 %. Nedgangen i antall bruk er ekstra bekymringsfull ettersom jordbruksmiljøene allerede er små sammenliknet med jordbruket på landsbasis. Nedgangen vil også få negative konsekvenser for matproduksjonen, meierier, slakterier, videreforedlingsanlegg og for handelsstanden i de samiske bosetningsområdene. En ytterligere nedgang i jordbruket vil derfor utfordre det samiske næringslivet og true næringen som en betydningsfull kultur- og språkarena.   For Sametinget er det viktig å videreføre de virkemidlene som er i jordbruksavtalen i dag. Landbrukspolitikken må være forutsigbar siden de investeringer som gjøres i jordbruket gjelder for flere tiår framover.   Sametinget vil at landbruksmyndighetene bedrer jordbruksnæringens rammebetingelser, og på den måten bidra til levende samiske miljøer og levende bygder. En god landbrukspolitikk er også en god distriktspolitikk i samiske områder.   Sametinget fremmer følgende innspill til jordbruksavtaleforhandlingene for 2016:   1. Produksjonsmål for jordbruk i samiske områder   Stortingets mål om å øke jordbruksproduksjonen i landet med 1 % må også gjelde for jordbruk i samiske områder. Produksjonsmålet må gi økning i grovforbaserte produksjoner i samiske områder. En økning i verdiskapingen i jordbruksnæringen vil også gi positive utslag innenfor samvirkeforetakene og i næringslivet som helhet. Det gjelder å sikre jordbruket i samiske områder og øke verdiskapingen i jordbruket.   2. Lønnsomhet   I den nye jordbruksavtalen for 2016 må produksjonstilleggene videreføres med samme profil som i dag. En grunnleggende forutsetning for jordbrukets eksistens og utvikling er at lønnsomheten i jordbruket er god og at den i størst mulig grad er konkurransedyktig i forhold til andre yrkesgrupper. Slik er det dessverre ikke i dag. Næringen bærer av den grunn preg av stadige bruksnedleggelser og manglende rekruttering. For at bondeyrket skal anses attraktivt og interessant å satse på er det en forutsetning at det regnes som økonomisk lønnsomt. Den store inntektsforskjellen mellom jordbruket og andre næringer må derfor reduseres.   Økt avløsertilskudd må prioriteres høyt i årets jordbruksforhandlinger. Dette vil gjøre det enklere for den enkelte bonde å få mer ferie og fritid. Dette vil gjøre næringen attraktiv for unge mennesker og vil være avgjørende for rekruttering av ungdom til bondeyrket.   Strukturrasjonaliseringen er nå kommet så langt at det i mange områder ikke lenger er mulig å øke produksjonen med basis i gårdens ressurser. Geografi og eiendomsstrukturen i nord er ofte til hinder for de minste brukene kan øke sin produksjon. Det vil derfor være riktig med økt produksjonsstøtte for å sikre lønnsomhetsutviklingen på de minste brukene.   Sametinget ser på det som svært viktig å opprettholde samvirkeforetakene for å ha et desentralisert jordbruk. Foretakene har mottaksplikt og sikrer på den måten avsetning av produkter fra den enkelte gårdbruker. Bøndene får mer stabile og forutsigbare rammevilkår. Samvirkeorganisering fører til at bøndene får bedre pris for varene de leverer. Det sikrer også lik pris for lik kvalitet for alle produsenter uavhengig av størrelse og avstand til slakterier og meierier.   Den grovfor baserte produksjonen må prioriteres. Melkeproduksjonen og saueholdet er bærebjelken for jordbruket i samiske områder. Saueholdet utnytter utmarka på en optimal måte, og må sikres en positiv økonomisk utvikling. Produksjonstilskudd er avgjørende for lønnsomheten. Selv om områdene i Troms og Finnmark har høyere satser enn resten av landet legges det ned flere og flere bruk. God lønnsomhet vil gjøre jordbruksnæringen mer attraktiv. Beitetilskudd og areal- og kulturlandskapstilskudd må prioriteres.   3. Investeringer   Fra 2024 vil det ikke lenger være tillatt å ha båsfjøs. I Troms har 48 av 206 melkebruk løsdrift. Det betyr at 75 % må bygge om fra båsfjøs til løsdrift i Troms i løpet av åtte år. I Finnmark har halvparten løsdrift. Det haster med å legge om fra båsfjøs til løsdriftsfjøs. Dette fordrer en særskilt satsning på bygging av løsdriftsfjøs. Med dagens investeringsrammer vil det ikke være tilstrekkelig midler til å legge om driften. Prosentsatsen for investeringsstøtte må også økes. Dette gjelder spesielt unge etablerere som ofte ikke har klart å bygge opp egenkapital. Andelen tilskudd til unge må løftes slik at den er 10 % høyere i samiske områder enn tilfellet er i dag.   Jordbruket har behov for nye dyrkningsarealer, og tilskudd til nydyrking og grøfting må prioriteres.   4. Rekruttering av unge   Jordbruket i nord må sikres rekruttering av unge. Unge som vil inn i jordbruket må få bedre økonomiske vilkår enn tilfellet er i dag. Rekruttering til næringa krever dessuten gode kompetanse- og utdanningstilbud. En investeringspakke for unge kan være en vei å gå. En slik pakke kan inneholde gratis etableringskvote for melk, bygninger, produksjonsarealer og besetning.   5. Melkeproduksjon   Utfordringen for melkeproduksjonen er å sikre at inntektene holder tritt med kostnadsøkningen. Inntektsøkningen har sakket akterut i flere år og det må til et stort løft i tilskuddssatsene for melk. En inntektsøkning vil kunne forhindre at flere melkebruk legges ned.   Gjennomsnittsstørrelsen på melkebrukene har økt hvert år. Økningen har i hovedsak skjedd ved at mer leiejord er tatt i bruk. I Troms utgjør leiejord nærmere 60 % av brukets driftsgrunnlag. Det skaper usikre driftsforhold og noe uforutsigbare leieforhold.   Sanering av sykdommer på geit er nå gjennomført også i Troms. For geitenæringen er det avgjørende med høyere pris på melk for å sikre god økonomi i produksjonen av geitmelk.   6. Sauenæringen   Sauenæringen er en arealkrevende næring hvor utnyttelsen av utmarka har vært avgjørende for det økonomiske resultatet. Samisk sauedrift møter en rekke utfordringer i dag. Ved siden av manglende lønnsomhet, er tap på grunn av rovdyr de største utfordringer for samisk sauedrift. I landbruket er det nødvendig å ha langsiktige og forutsigbare støtteordninger som sikrer at husdyr kan gå på utmarksbeite.   Villsauproduksjonen har de senere årene tatt seg kraftig opp, og i enkelte områder har man lagt stor innsats i videreforedling av villsau. For mange har dette betydd å gå tilbake til de sauerasene som <span type="quote">”naturlig”</span> hørte til i ens eget område. Denne sauerasen synes å være godt tilpasset til kaldere klima. Villsau på beite står noe bedre i mot rovvilt enn vanlig sau, men den gir lavere slaktevekt pr dyr og dermed lavere lønnsomhet. Beitedyrtilskuddet må økes for villsau.   7. Likestilling   Andelen kvinnelige gårdbrukere er lav. I hele landet er den på ca 15 %, mens Finnmark og Troms har hatt en noe høyere andel. Likestilling skaper mer mangfold i jordbruket, og bidrar også med større verdiskaping på gårdene. Jordbruksavtalen må fortsatt legge til rette for at næringen kan rekruttere flere kvinnelige gårdbrukere.   8. Sametingets tilskuddsordninger til næringsutvikling   Regjeringen avviklet overføringen av 2,0 millioner kroner til Sametinget med virkning fra 2015. Overføringen på 2,0 millioner kroner må innføres på nytt igjen for å utvikle det samiske jordbruket og for å kunne jobbe videre med arktisk landbruk. Produkter fra arktisk landbruk har et stort potensial både med tanke på kvalitet og som en merkevare fra arktiske områder. Det arktiske klimaet er både en  ulempe og en fordel. Det positive med arktiske produkter er at de er mer smakfulle enn produkter produsert lenger sør i landet. Dette gjelder spesielt for grønnsaker. Det gjelder å legge til rette for å profilere og markedsføre arktisk landbruk. Sametingets midler har i mange saker vært avgjørende for at bøndene valgte å bygge ut.   9. Sametingets rolle i landbrukspolitikken   Sametinget ønsker å være en viktig premissgiver for å sikre og styrke jordbruksnæringens rammebetingelser i samiske områder. Sametinget finner det naturlig at ved utarbeidelsen av en ny stortingsmelding om jordbruket så må Sametingets rolle i landbrukspolitikken styrkes. I det ligger også å ha faste halvårlige dialogmøter med departementet.   Sametinget må få utvidede roller innen ulike samiske fagområder. Regjeringen undertegnet en konsultasjonsavtale med Sametinget i 2005, og den gjelder også tiltak som berører den samiske befolkingen i jordbruksnæringen. Sametinget ønsker å få mulighet til å bidra til at jordbruksnæringens rammebetingelser sikres og styrkes, og på den måten følge opp våre forpliktelser overfor næringen, blant annet ansvaret Sametinget har for levende samiske bygder.   Statens landbrukspolitikk overfor samene samsvarer ikke etter Sametingets syn med de folkerettslige forpliktelsene som Norge har påtatt seg ovenfor samene som urfolk.   Forhold som ikke er direkte forhandlingssak:   10. Rovdyr som trussel for sauenæringen   Det høye tallet på rovdyr er til hinder for å sikre en positiv utvikling i sauenæringen. Norsk rovdyrpolitikk har direkte virkning på det økonomiske resultatet i saueholdet. Rovviltforliket innebærer at det skal være både beitedyr og rovvilt i utmarka. Etter Sametingets syn er denne målsetningen vanskelig forenelig med en bærekraftig sauedrift.   Tallet på rovdyr må reduseres hvor dette er nødvendig av hensyn til jordbruksinteresser. Uttaket av rovvilt må bli mer effektivt og spesielt der bestandsmålene er overskredet. Samtidig ser Sametinget behov for at fellingstillatelser skal gis raskere enn tilfellet er i dag og at skadedyr skal tas ut fortere.</p>
    <p>Nærings- og kulturkomiteen  -  003/16</p>
    <p>NKK  - vedtak:</p>
    <p>Innledning</p>
    <p>Nærings- og kulturkomiteen har behandlet saken Sametingets innspill til jordbruksforhandlingene 2016 og har følgende innspill:</p>
    <p>Merknader</p>
    <p>Merknad fra medlemmene i Norske Samers Riksforbund (NSR) Mathis Nilsen Eira, Tor Gunnar Nystad, Nora Marie Bransfjell, medlemmet i Norske Samers Riksforbund/Samefolkets parti (NSR/SfP) Christina Henriksen, medlemmene i Arbeiderpartiet (AP) Mariann Wollmann Magga, Per Mathis Oskal, Stein Are Olsen, medlemmet i Flyttsamelista Per A. Bæhr, medlemmet i Árja Inger Eline Eriksen, medlemmet i Samer Sørpå Marie Therese N. Aslaksen, medlemmet i Fastboendes liste Nils Anders Rasmus, Nordkalottfolket Kjetil Romsdal, medlemmet i Fremskrittspartiet (Frp) Arthur Tørfoss</p>
    <p>Konfliktforebyggende tiltak i fellesområder</p>
    <p>I områder der utmarksarealene benyttes både til reindrift og jordbruk, er det viktig at arbeidet med å sikre jordbruksnæringen skjer i samarbeid og dialog med reindriftsnæringen.</p>
    <p>Begge næringer er avhengig av gode beiteforhold for sine dyr, og begge næringer ville være tjent med å ha et felles kontaktforum for å diskutere felles utfordringer og å finne felles løsninger på konflikter og problemer.</p>
    <p>Et slikt fora vil kunne bidra til økt forståelse og respekt mellom jordbruks- og reindriftsnæringen, noe som vil være med på å styrke begge næringene.</p>
    <p>Rovdyr som trussel for beitenæringer</p>
    <p>Et for høgt antall rovdyr er en trussel for alle som har beitenæringer. For å kunne få økonomisk bærekraftige beitenæringer må norsk rovdyrpolitikk endres.</p>
    <p>Merknad fra   Fremskrittspartiet (Frp)  ,  Fastboendes liste  og   Nordkalottfolket</p>
    <p>Sametingets innspill til jordbruksforhandlingene</p>
    <p>Disse medlemmene  ønsker et rikt plante- og dyreliv i Norge. Det bør søkes opprettholdt en bestand av ørn, jerv, bjørn og gaupe. Forvaltningen av denne må skje lokalt der en har forutsetning for å vurdere situasjonen, og derfor må prioriterte rovdyrsoner avvikles.</p>
    <p>Nødvergeretten som nå gjelder for angrep på hund, bør i tillegg gjelde når rovdyr kommer inn på innmark og ikke lar seg skremme bort. Det bør legges samme tolkning til grunn for benyttelse av nødvergeretten overfor bjørn som det er for andre rovdyr.</p>
    <p type="listitem">Sametinget vil be Stortinget:</p>
    <p type="listitem">Oppheve kjerneområdet for rovdyr</p>
    <p type="listitem">Opprettholde lokal forvaltning av vilt</p>
    <p type="listitem">La lokale myndigheter ha ansvaret for rovdyrforvaltningen</p>
    <p type="listitem">Sørge for at grensekryssende rovdyr regnes med i den norske bestandsmålsettingen</p>
    <p type="listitem">Sørge for at det skal gis full erstatning til grunneiere, næringsdrivende eller andre som lider tap som følge av statens overordnede rovdyrforvaltning</p>
    <p type="listitem">Sørge for at det innføres kvotejakt der hvor dette ikke truer den totale bestandens overlevelse.</p>
    <p>Forslag</p>
    <p>Forslag  fra Arbeiderpartiet (AP  )  , Samer Sørp  å  ,  Fastboendes liste  og   Nordkalottfolket</p>
    <p>Forslag 1</p>
    <p>Tilleggsforslag  (som siste avsnitt)</p>
    <p>Jordbruket er avhengig av en offensiv satsing der rammevilkårene sikrer lønnsomhet og produksjonsvekst   gjennom klimavennlig drift. Stadig mer areal tas ut av produksjon og mange bruk har lagt ned driften. Denne avviklingen må stoppe.</p>
    <p>Kjøttproduksjon  en  synker dramatisk. Dersom utviklingen i kjøttproduksjon  en  for  t  setter på samme måte, vil det få store konsekvenser. Det er behov for å investere i bygninger og en satsing som gjør at flere kan fore opp okser og drive med sau. Det er stort underskudd på storfekjøtt i Norge, samtidig som man i Finnmark slakter småkalv fordi det er høye oppstartskostnader.</p>
    <p>Landbruket er ei fremtidsnæring som vil gi varig verdiskaping på fornybare ressurser. I det arktiske landbruk viser mange gårdbrukerne at høy produksjon er mulig. Matproduksjon basert på melk og lammekjøtt har også et stort potensial.</p>
    <p>Sametinget er av den oppfatning at disse tiltak må prioriteres i kommende avtale:</p>
    <p>- Økning i distriktsvirkemidler   - Økte investeringsrammer til nye driftsbygninger   - Flere generasjonsskifter   - Økt nydyrking   - Startpakke for investeringer for å ta utnytte potensialet   - Økt omlegging til økologisk produksjon og klimavennlig teknologi   -  S  tørre økologisk melkekvote   - Effektive uttak av rovvilt i beiteområder</p>
    <p>Forslag   fra komiteen, alle unntatt Frp:</p>
    <p>Forslag 2</p>
    <p>Tillegg under punkt 3. Investering,: Nytt avsnitt etter 7. setning.   Derfor må posten som gjelder regionale utviklingsmidler økes.</p>
    <p>Nytt siste avsnitt under punkt 3. Investering   Sametinget påpeker de påkrevde omstillingene vil kreve større bevillinger over jordbruksavtalen og til arktisk landbruk. Jordbruk i samiske områder er en viktig tradisjonell samisk næring og kulturbærer. Det må forebygges at de påkrevde omstillingene ikke fører til at flere forlater næringe  n  .</p>
    <p>Under punkt 8.   Sametingets tilskuddsordninger til næringsutvikling: Endring av ordlyd i 2. setning under kapittel  et   Overføringen må innføres på nytt og samtidig økes for fremme  av  arktisk landbruk som må anses som en del  av  nordområdesatsningen.</p>
    <p>Under punkt 8. Sametingets tilskuddsordninger til næringsutvikling: Endring av ordlyd i 6. setning   Dette gjelder spesielt for grønnsaker og lammekjøtt.</p>
    <p>Under punkt 10.  Rovdyr som trussel for sauenæringen  :   Andre setning i første avsnitt endres til:   Nasjonal  rovdyrpolitikk har direkte virkning på det økonomiske resultatet i saueholdet.</p>
    <p>Tredje setning i andre avsnitt  erstattes  :   For å effektivisere uttaket av rovvilt må forvaltningsregionene for rovvilt endres og forminskes. Sametinget ser også nødvendigheten av å øke fellingskvotene for rovvilt. Til dette arbeidet må de lokales tradisjonskunnskap brukes og anses som en ressurs. Sametinget mener det er behov for å  etablere en søkerbasert støtteordning til bøndene som sliter med skadedyr i beiteområder. Samtidig må fellingstillatelser på skadedyr gis raskere enn tilfellet er i dag og skadedyr tas ut fortere.</p>
    <p>Forslag  fra Arbeiderpartiet (AP),   Nordkalottfolket,  Árja  , Samer Sørp  å  og  Fastboendes liste</p>
    <p>Forslag 3</p>
    <p>Nytt avsnitt 3, Innledning:   Landbruket i Nord-Norge er en utpreget distriktsnæring. Den er svært utsatt når gjeldende landbrukspolitikk er å prioriere store og kostnadseffektive bruk i Norge. Nordområdene har ikke klimatiske forhold og vekstsesong lang nok til å dyrke så effektivt som landbruket i sør.</p>
    <p>Tillegg punkt 1: Produksjonsmål   Landbruket i Norge har tradisjonelt premiert høyt antall liter melk og kilo produsert kjøtt. Man må legge om landbrukspolitikken i nord til å gi økonomisk incitament for å oppnå mest mulig beiting i utmark, god kjøttkvalitet og god dyrevelferd. Bruk av lokalt høstet grovfor må prioriteres foran kraftfor. Naturlig vekst og naturgjødsel bør gi mere økonomisk støtte enn kunstgjødsel. Dette vil gi et landbruk som utnytter våre naturgitte ressurser på en bedre måte, og bygger opp om arktisk landbruk som unikt og bærekraftig.</p>
    <p>Tillegg punkt 10. Rovdyr   Saksbehandlingen rundt akutt uttak av rovdyr må prioriteres. Tillatelse til uttak av rovdyr må innvilges fortløpende og umiddelbart, og når det akutte behovet er der.</p>
    <p>Nytt punkt 11: Konfliktforebyggende tiltak</p>
    <p>I områder der utmarksarealene benyttes av både reindrift, utmarksnæring og landbruk, vil det være av stor betydning om det kunne opprettes en møtearena/ treffpunkt som kan bidra til:</p>
    <p type="listitem">Finne gode konfliktreduserende tiltak</p>
    <p type="listitem">Bli bedre kjent med hverandres utfordringer og næringer.</p>
    <p type="listitem">Lage felles flerbruksplaner der næringene bruker de samme arealene</p>
    <p type="listitem">Felles infrastruktur, gjerder osv.</p>
    <p>Nytt punkt 12: Arktisk landbruk   Landbruket i samiske områder kjennetegnes av små landbruksenheter, gjerne drevet i kombinasjon med andre næringer. Det er behov for en betydelig satsing på verdiskapning i Arktisk jordbruk. Arktisk jordbruk kjennetegnes av kort vekstsesong og stor klimatisk variasjon, som gir landbruksproduktene en unik god kvalitet og smak. Arktisk landbruk må støttes til å bli en merkevare som er kjent over hele landet. Videre må bønder i nordområdene utfordres til å utnytte lokale beiteressurser i større grad enn i dag. Dette vil, i tillegg til å bidra til naturlig kultivering, også fremme høyere dyrevelferd.</p>
    <p>Forslag   fra Fremskrittspartiet</p>
    <p>Forslag  4</p>
    <p>Sametingets innspill til jordbruksforhandlingene 2016 (erstatter Sametingsrådets forslag til innstilling)</p>
    <p>Ordningen med jordbruksforhandlinger har eksistert siden 1950 tallet.</p>
    <p>Jordbruksavtalen regulerer blant annet:</p>
    <p type="listitem">målpris på råvarer som korn, melk, egg og kjøtt fra svin og lam</p>
    <p type="listitem">soneinndeling for produksjonstilskudd</p>
    <p type="listitem">bøndenes inntekt</p>
    <p type="listitem">samt produksjonsmål</p>
    <p>2.desember 2011 ble det lagt frem en ny stortingsmelding for landbruket.</p>
    <p>Da hadde det gått nærmere 10 år siden forrige melding om landbrukspolitikken hadde vært behandlet. Og i denne perioden har det vært store endringer i norsk landbruk.</p>
    <p>Hvert år legges det ned nærmere 1.000 gårdsbruk (nesten 2-3 gårdsbruk daglig), og over 36.000 gårdsbruk står tomme.</p>
    <p>Litt over 44.000 gårdsbruk søkte om produksjonstilskudd i 2011; i 2015 var dette redusert til i overkant av 41 000. Imidlertid er det knappe 13-14 prosent av disse som faktisk driver med landbruk på heltid, over 2/3 henter hovedinntekten sin utenfor næringen.</p>
    <p>Dette gir et bilde av at vi produserer mat i Norge på dugnad.</p>
    <p>Vi opererer i dag med et system som sikrer oss en selvforsyningsgrad på knappe 41-44 prosent for basisråvarer fra norsk landbasert landbruk. Og det samtidig som vi overfører over 18 milliarder årlig til landbruket. Ca 61 prosent av bondens årsinntekt anses for å være offentlige overføringer.</p>
    <p>Vi har i dag en handelslekkasje til Sverige på nærmere 11 milliarder årlig ifølge SSB, hvorav ca ½ kan relateres til matvarer. Dette rammer spesielt landbruks- og næringsmiddelindustrien på Østlandet.</p>
    <p>Sametinget mener at dagens landbrukspolitikk er overmoden for endringer og vil i størst mulig grad fokusere på å legge til rette for at den som ønsker å være næringsutøver innen landbruket på heltid skal ha de beste rammevilkår for å kunne klare dette.</p>
    <p>Sametinget mener at det viktigste må være å legge til rette for lønnsomhet i landbruket og heller nedtone distriktspolitiske hensyn for å sikre bosettingen rundt omkring.</p>
    <p>Sametinget mener at for å nå disse målene må en foreta en deregulering av landbruket for å sikre næringsutøverne faktisk og juridisk rådighet over egen eiendom samt fjerne restriksjoner på produksjonen slik som dagens kvotetak representerer.</p>
    <p>Skal vi i Norge kunne ha et landbruk som er lønnsomt og som kan konkurrere opp imot våre nærmeste naboland så må kursen på landbrukspolitikken endres drastisk og det må skje nå.</p>
    <p>Med dette som bakgrunn fremmer sametinget følgende innspill til jordbruksforhandlingene 2016:</p>
    <p type="listitem">Justere periodiseringen av jordbruksoppgjøret til å følge kalenderåret, og at forhandlingene kommer inn som en del av budsjettprosessen.</p>
    <p type="listitem">Fremme forslag om nødvendige lovendringer slik at bo- og driveplikten og prisreguleringen av landbrukseiendom kan oppheves.</p>
    <p type="listitem">Endring av jordlovens bestemmelser om delingsforbud.</p>
    <p type="listitem">Utvide muligheten for valgfrie organisasjonsformer innen landbruket (jordbruk og skogbruket) med hensyn til drift</p>
    <p type="listitem">Endre innretning av produksjonstilskudd for husdyr fra dagens nivådifferensiering til lik produksjonsstøtte pr dyr</p>
    <p type="listitem">Endre regelverket for samdrifter, slik at fleksibiliteten blir større og at mulighetene for en variert og allsidig bruksstruktur blir bedre.</p>
    <p type="listitem">Oppheve de geografiske begrensningene og antall deltakere for deltakelse i samdrifter.</p>
    <p type="listitem">Oppheve kvotetak innen produksjon</p>
    <p type="listitem">Tillate demonstrasjonssalg og servering ved besøk i produksjonslokaler eller i tilknytning til disse.</p>
    <p type="listitem">Bidra til at arbeidet med utvikling av nisje- og spesialprodukter i landbruket samt markedsføring av disse, intensiveres.</p>
    <p type="listitem">Økt satsing på bioenergi innen landbruket</p>
    <p>Sametinget ønsker et rikt plante- og dyreliv i Norge. Det bør søkes opprettholdt en bestand av ørn, jerv, bjørn og gaupe. Forvaltningen av denne må skje lokalt der en har forutsetning for å vurdere situasjonen, og derfor må prioriterte rovdyrsoner avvikles.</p>
    <p>Nødvergeretten som nå gjelder for angrep på hund, bør i tillegg gjelde når rovdyr kommer inn på innmark og ikke lar seg skremme bort. Det bør legges samme tolkning til grunn for benyttelse av  nødvergeretten overfor bjørn som det er for andre rovdyr.</p>
    <p type="listitem">Sametinget vil be Stortinget:</p>
    <p type="listitem">Oppheve kjerneområdet for rovdyr</p>
    <p type="listitem">Opprettholde lokal forvaltning av vilt</p>
    <p type="listitem">La lokale myndigheter ha ansvaret for rovdyrforvaltningen</p>
    <p type="listitem">Sørge for at grensekryssende rovdyr regnes med i den norske bestandsmålsettingen</p>
    <p type="listitem">Sørge for at det skal gis full erstatning til grunneiere, næringsdrivende eller andre som lider tap som følge av statens overordnede  rovdyrforvaltning</p>
    <p type="listitem">Sørge for at det innføres kvotejakt der hvor dette ikke truer den totale bestandens overlevelse .</p>
    <p>Komiteens tilrådning</p>
    <p>Komiteen har ikke flere merknader eller forslag og råder Sametinget å vedta følgende:</p>
    <p>Sametinget støtter for øvrig sametingsrådets forslag til innstilling</p>
    <p>Sametingets plenum  -  011/16</p>
    <p>Merknad fra komiteen v/Fremskrittspartiet (Frp), Fastboendes liste, Nordkalottfolket, Høyre, Árja og Ap</p>
    <p>Merknad fra komiteen v/ medlemmene i Norske Samers Riksforbund (NSR) Mathis Nilsen Eira, Tor Gunnar Nystad, Nora Marie Bransfjell, medlemmet i Norske Samers Riksforbund/Samefolkets parti (NSR/SfP) Christina Henriksen, medlemmene i Arbeiderpartiet (AP) Mariann Wollmann Magga, Per Mathis Oskal, Stein Are Olsen, medlemmet i Flyttsamelista Per A. Bæhr, medlemmet i Árja Inger Eline Eriksen, medlemmet i Samer Sørpå Marie Therese N. Aslaksen, medlemmet i Fastboendes liste Nils Anders Rasmus, Nordkalottfolket Kjetil Romsdal, medlemmet i Fremskrittspartiet (Frp) Arthur Tørfoss, medlemmet i Høŧre Lars Filip Åaulsen</p>
    <p>Saken påbegynt 04.03.16 kl. 10.30  Av 39 representanter var 36 til stede. Voteringen ble gjennomført i følgende rekkefølge:</p>
    <list>
      <p type="listitem">Forslag 4 ble forkastet med 34 mot 2 stemmer</p>
      <p type="listitem">Forslag 1 ble vedtatt med  3  4 mot  2  stemmer</p>
      <p type="listitem">Forslag 3 ble vedtatt med 34 mot 2 stemmer</p>
      <p type="listitem">Forslag 2 ble vedtatt med 34 mot 2 stemmer</p>
      <p type="listitem">Nærings- og kulturkomiteens tilrådning ble vedtatt med 34 mot 2 stemmer</p>
    </list>
    <p>Protokolltilførsler</p>
    <p>Nordkalottfolket v/ representant Kjetil Romsdal   Forslag 2 i sak 11/16 Jordbruksforhandlenene 2016. Dette er et forslag fra NSR, NRS/Sá  b, Arbeiderparitet, flyttsamelista,  Á  rja, Samer bosatt sørpå. fastboende liste og Nordkalottfolket  Taleliste og replikkordskifte</p>
    <p>Innlegg</p>
    <p>Replikk</p>
    <p>Kjetil Romsdal, saksordfører</p>
    <p>Ellen Kristine Saba</p>
    <p>Kirsti Guvsám</p>
    <p>Kjetil Romsdal</p>
    <p>Arthur Johan Tørfoss</p>
    <p>Ellen Kristine Saba</p>
    <p>Kjetil Romsdal, til forr. orden</p>
    <p>Kirsti Guvsám, til forr. orden</p>
    <p>Stein Are Olsen</p>
    <p>Inger Eline Eriksen</p>
    <p>Mariann Wollmann Magga</p>
    <p>Inger Eline Eriksen</p>
    <p>Nora Marie Bransfjell</p>
    <p>Lars Filip Paulsen</p>
    <p>Kirsti Guvsám</p>
    <p>Lars Filip Paulsen</p>
    <p>Silje Karine Muotka</p>
    <p>Ellen Kristine Saba</p>
    <p>Arthur Johan Tørfoss</p>
    <p>Mariann Wollmann Magga</p>
    <p>Silje Karine Muotka</p>
    <p>Mathis Nilsen Eira</p>
    <p>Vibeke Larsen</p>
    <p>Kjetil Romsdal</p>
    <p>Vibeke Larsen</p>
    <p>Kjetil Romsdal, til forr. orden</p>
    <p>10</p>
    <p>Per Andersen Bæhr</p>
    <p>Ellen Kristine Saba</p>
    <p>11</p>
    <p>Mariann Wollmann Magga</p>
    <p>12</p>
    <p>Inger Eline Eriksen</p>
    <p>13</p>
    <p>Kirsti Guvsám</p>
    <p>Mariann Wollmann Magga</p>
    <p>Kirsti Guvsám</p>
    <p>14</p>
    <p>Hartvik Hansen</p>
    <p>15</p>
    <p>Kjetil Romsdal, saksordfører</p>
    <p>SP  - vedtak:</p>
    <p>Jordbruket spiller en betydelig rolle som grunnlag for sysselsetting, verdiskaping, produksjon av matvarer og som grunnlag for bosetting i samiske områder. Jordbruket spiller også en viktig rolle i å videreføre samisk språk og kulturtradisjon. Sametinget er opptatt av at jordbruksnæringen har gode rammebetingelser for sin drift og utvikling.  Levende bygder er den beste garantien for at samisk kultur og språk får en sikker fremtid. Å sikre dagens bruksstruktur og opprettholde sysselsettingen i næringen og øke lønnsomheten er avgjørende for å opprettholde levende bygder. Derfor er det viktig for Sametinget å jobbe for et styrket driftsgrunnlag i det samiske jordbruket. Sametinget har som langsiktig mål å øke sysselsettingen og produksjonen i næringen. Landbruket i Nord-Norge er en utpreget distriktsnæring. Den er svært utsatt når gjeldende landbrukspolitikk er å prioriere store og kostnadseffektive bruk i Norge. Nordområdene har ikke klimatiske forhold og vekstsesong lang nok til å dyrke så effektivt som landbruket i sør. Jordbruket i samiske områder har et potensial til å utvikle seg. I enkelte kommuner ligger det store dyrkete arealer som ikke er i bruk, men som med enkle grep kan settes i produksjon igjen. Dagens anlegg - meierier, slakterier etc - har kapasitet til å øke produksjonen. Nedgangen i antall bruk i de samiske områdene er bekymringsfull. I Finnmark fylke er det en markant nedgang i antall bruk fra 2005 til 2015 fra 414 jordbruksbedrifter til 317 jordbruksbedrifter. Det er en nedgang på 23 %. I Finnmark er det rundt 101 melkeprodusenter igjen. I Troms er nedgangen enda større fra 1340 bruk i 2005 til 921 bruk i 2015, som utgjør 31 %. Nedgangen i antall bruk er ekstra bekymringsfull ettersom jordbruksmiljøene allerede er små sammenliknet med jordbruket på landsbasis. Nedgangen vil også få negative konsekvenser for matproduksjonen, meierier, slakterier, videreforedlingsanlegg og for handelsstanden i de samiske bosetningsområdene. En ytterligere nedgang i jordbruket vil derfor utfordre det samiske næringslivet og true næringen som en betydningsfull kultur- og språkarena. For Sametinget er det viktig å videreføre de virkemidlene som er i jordbruksavtalen i dag. Landbrukspolitikken må være forutsigbar siden de investeringer som gjøres i jordbruket gjelder for flere tiår framover. Sametinget vil at landbruksmyndighetene bedrer jordbruksnæringens rammebetingelser, og på den måten bidra til levende samiske miljøer og levende bygder. En god landbrukspolitikk er også en god distriktspolitikk i samiske områder. Sametinget fremmer følgende innspill til jordbruksavtaleforhandlingene for 2016: 1. Produksjonsmål for jordbruk i samiske områder Stortingets mål om å øke jordbruksproduksjonen i landet med 1 % må også gjelde for jordbruk i samiske områder. Produksjonsmålet må gi økning i grovforbaserte produksjoner i samiske områder. En økning i verdiskapingen i jordbruksnæringen vil også gi positive utslag innenfor samvirkeforetakene og i næringslivet som helhet. Det gjelder å sikre jordbruket i samiske områder og øke verdiskapingen i jordbruket. Landbruket i Norge har tradisjonelt premiert høyt antall liter melk og kilo produsert kjøtt. Man må legge om landbrukspolitikken i nord til å gi økonomisk incitament for å oppnå mest mulig beiting i utmark, god kjøttkvalitet og god dyrevelferd. Bruk av lokalt høstet grovfor må prioriteres foran kraftfor. Naturlig vekst og naturgjødsel bør gi mere økonomisk støtte enn kunstgjødsel. Dette vil gi et landbruk som utnytter våre naturgitte ressurser på en bedre måte, og bygger opp om arktisk landbruk som   unikt og bærekraftig.   2. Lønnsomhet I den nye jordbruksavtalen for 2016 må produksjonstilleggene videreføres med samme profil som i dag. En grunnleggende forutsetning for jordbrukets eksistens og utvikling er at lønnsomheten i jordbruket er god og at den i størst mulig grad er konkurransedyktig i forhold til andre yrkesgrupper. Slik er det dessverre ikke i dag. Næringen bærer av den grunn preg av stadige bruksnedleggelser og manglende rekruttering. For at bondeyrket skal anses attraktivt og interessant å satse på er det en forutsetning at det regnes som økonomisk lønnsomt. Den store inntektsforskjellen mellom jordbruket og andre næringer må derfor reduseres. Økt avløsertilskudd må prioriteres høyt i årets jordbruksforhandlinger. Dette vil gjøre det enklere for den enkelte bonde å få mer ferie og fritid. Dette vil gjøre næringen attraktiv for unge mennesker og vil være avgjørende for rekruttering av ungdom til bondeyrket.  Strukturrasjonaliseringen er nå kommet så langt at det i mange områder ikke lenger er mulig å øke produksjonen med basis i gårdens ressurser. Geografi og eiendomsstrukturen i nord er ofte til hinder for de minste brukene kan øke sin produksjon. Det vil derfor være riktig med økt produksjonsstøtte for å sikre lønnsomhetsutviklingen på de minste brukene. Sametinget ser på det som svært viktig å opprettholde samvirkeforetakene for å ha et desentralisert jordbruk. Foretakene har mottaksplikt og sikrer på den måten avsetning av produkter fra den enkelte gårdbruker. Bøndene får mer stabile og forutsigbare rammevilkår. Samvirkeorganisering fører til at bøndene får bedre pris for varene de leverer. Det sikrer også lik pris for lik kvalitet for alle produsenter uavhengig av størrelse og avstand til slakterier og meierier. Den grovfor baserte produksjonen må prioriteres. Melkeproduksjonen og saueholdet er bærebjelken for jordbruket i samiske områder. Saueholdet utnytter utmarka på en optimal måte, og må sikres en positiv økonomisk utvikling. Produksjonstilskudd er avgjørende for lønnsomheten. Selv om områdene i Troms og Finnmark har høyere satser enn resten av landet legges det ned flere og flere bruk. God lønnsomhet vil gjøre jordbruksnæringen mer attraktiv. Beitetilskudd og areal- og kulturlandskapstilskudd må prioriteres. 3. Investeringer Fra 2024 vil det ikke lenger være tillatt å ha båsfjøs. I Troms har 48 av 206 melkebruk løsdrift. Det betyr at 75 % må bygge om fra båsfjøs til løsdrift i Troms i løpet av åtte år. I Finnmark har halvparten løsdrift. Det haster med å legge om fra båsfjøs til løsdriftsfjøs. Dette fordrer en særskilt satsning på bygging av løsdriftsfjøs. Med dagens investeringsrammer vil det ikke være tilstrekkelig midler til å legge om driften. Prosentsatsen for investeringsstøtte må også økes.</p>
    <p>Derfor må posten som gjelder regionale utviklingsmidler økes.Dette gjelder spesielt unge etablerere som ofte ikke har klart å bygge opp egenkapital. Andelen tilskudd til unge må løftes slik at den er 10 % høyere i samiske områder enn tilfellet er i dag. Sametinget påpeker de påkrevde omstillingene vil kreve større bevillinger over jordbruksavtalen og til arktisk landbruk. Jordbruk i samiske områder er en viktig tradisjonell samisk næring og kulturbærer. Det må forebygges at de påkrevde omstillingene ikke fører til at flere forlater næringen.   Jordbruket har behov for nye dyrkningsarealer, og tilskudd til nydyrking og grøfting må prioriteres. 4. Rekruttering av unge Jordbruket i nord må sikres rekruttering av unge. Unge som vil inn i jordbruket må få bedre økonomiske vilkår enn tilfellet er i dag. Rekruttering til næringa krever dessuten gode kompetanse- og utdanningstilbud. En investeringspakke for unge kan være en vei å gå. En slik pakke kan inneholde gratis etableringskvote for melk, bygninger, produksjonsarealer og besetning. 5. Melkeproduksjon Utfordringen for melkeproduksjonen er å sikre at inntektene holder tritt med kostnadsøkningen. Inntektsøkningen har sakket akterut i flere år og det må til et stort løft i tilskuddssatsene for melk. En inntektsøkning vil kunne forhindre at flere melkebruk legges ned. Gjennomsnittsstørrelsen på melkebrukene har økt hvert år. Økningen har i hovedsak skjedd ved at mer leiejord er tatt i bruk. I Troms utgjør leiejord nærmere 60 % av brukets driftsgrunnlag. Det skaper usikre driftsforhold og noe uforutsigbare leieforhold. Sanering av sykdommer på geit er nå gjennomført også i Troms. For geitenæringen er det avgjørende med høyere pris på melk for å sikre god økonomi i produksjonen av geitmelk. 6. Sauenæringen Sauenæringen er en arealkrevende næring hvor utnyttelsen av utmarka har vært avgjørende for det  økonomiske resultatet. Samisk sauedrift møter en rekke utfordringer i dag. Ved siden av manglende lønnsomhet, er tap på grunn av rovdyr de største utfordringer for samisk sauedrift. I landbruket er det nødvendig å ha langsiktige og forutsigbare støtteordninger som sikrer at husdyr kan gå på utmarksbeite. Villsauproduksjonen har de senere årene tatt seg kraftig opp, og i enkelte områder har man lagt stor innsats i videreforedling av villsau. For mange har dette betydd å gå tilbake til de sauerasene som <span type="quote">”naturlig”</span> hørte til i ens eget område. Denne sauerasen synes å være godt tilpasset til kaldere klima. Villsau på beite står noe bedre i mot rovvilt enn vanlig sau, men den gir lavere slaktevekt pr dyr og dermed lavere lønnsomhet. Beitedyrtilskuddet må økes for villsau. 7. Likestilling Andelen kvinnelige gårdbrukere er lav. I hele landet er den på ca 15 %, mens Finnmark og Troms har hatt en noe høyere andel. Likestilling skaper mer mangfold i jordbruket, og bidrar også med større verdiskaping på gårdene. Jordbruksavtalen må fortsatt legge til rette for at næringen kan rekruttere flere kvinnelige gårdbrukere. 8. Sametingets tilskuddsordninger til næringsutvikling Regjeringen avviklet overføringen av 2,0 millioner kroner til Sametinget med virkning fra 2015. Overføringen må innføres på nytt og samtidig økes for fremme av arktisk landbruk som må anses som en del av nordområdesatsningen.. Produkter fra arktisk landbruk har et stort potensial både med tanke på kvalitet og som en merkevare fra arktiske områder. Det arktiske klimaet er både en ulempe og en fordel. Det positive med arktiske produkter er at de er mer smakfulle enn produkter produsert lenger sør i landet. Dette gjelder spesielt for grønnsaker og lammekjøtt. Det gjelder å legge til rette for å profilere og markedsføre arktisk landbruk. Sametingets midler har i mange saker vært avgjørende for at bøndene valgte å bygge ut. 9. Sametingets rolle i landbrukspolitikken Sametinget ønsker å være en viktig premissgiver for å sikre og styrke jordbruksnæringens rammebetingelser i samiske områder. Sametinget finner det naturlig at ved utarbeidelsen av en ny stortingsmelding om jordbruket så må Sametingets rolle i landbrukspolitikken styrkes. I det ligger også å ha faste halvårlige dialogmøter med departementet. Sametinget må få utvidede roller innen ulike samiske fagområder. Regjeringen undertegnet en konsultasjonsavtale med Sametinget i 2005, og den gjelder også tiltak som berører den samiske befolkingen i jordbruksnæringen. Sametinget ønsker å få mulighet til å bidra til at jordbruksnæringens rammebetingelser sikres og styrkes, og på den måten følge opp våre forpliktelser overfor næringen, blant annet ansvaret Sametinget har for levende samiske bygder. Statens landbrukspolitikk overfor samene samsvarer ikke etter Sametingets syn med de folkerettslige forpliktelsene som Norge har påtatt seg ovenfor samene som urfolk. Forhold som ikke er direkte forhandlingssak: 10. Rovdyr som trussel for sauenæringen Det høye tallet på rovdyr er til hinder for å sikre en positiv utvikling i sauenæringen. Nasjonal rovdyrpolitikk har direkte virkning på det økonomiske resultatet i saueholdet. Rovviltforliket innebærer at det skal være både beitedyr og rovvilt i utmarka. Etter Sametingets syn er denne målsetningen vanskelig forenelig med en bærekraftig sauedrift. Tallet på rovdyr må reduseres hvor dette er nødvendig av hensyn til jordbruksinteresser. Uttaket av rovvilt må bli mer effektivt og spesielt der bestandsmålene er overskredet. For å effektivisere uttaket av rovvilt må forvaltningsregionene for rovvilt endres og forminskes. Sametinget ser også nødvendigheten av å øke fellingskvotene for rovvilt. Til dette arbeidet må de lokales tradisjonskunnskap brukes og anses som en ressurs. Sametinget mener det er behov for å etablere en søkerbasert støtteordning til bøndene som sliter med skadedyr i beiteområder. Samtidig må  fellingstillatelser på skadedyr gis raskere enn tilfellet er i dag og skadedyr tas ut fortere.</p>
    <p>Jordbruket er avhengig av en offensiv satsing der rammevilkårene sikrer lønnsomhet og produksjonsvekst gjennom klimavennlig drift. Stadig mer areal tas ut av produksjon og mange bruk har lagt ned driften. Denne avviklingen må stoppe. Kjøttproduksjonen synker dramatisk. Dersom utviklingen i kjøttproduksjonen fortsetter på samme måte, vil det få store konsekvenser. Det er behov for å investere i bygninger og en satsing som gjør at flere kan fore opp okser og drive med sau. Det er stort underskudd på storfekjøtt i Norge, samtidig som man i Finnmark slakter småkalv fordi det er høye oppstartskostnader.</p>
    <p>Landbruket er ei fremtidsnæring som vil gi varig verdiskaping på fornybare ressurser. I det arktiske landbruk viser mange gårdbrukerne at høy produksjon er mulig. Matproduksjon basert på melk og lammekjøtt har også et stort potensial.</p>
    <p>Sametinget er av den oppfatning at disse tiltak må prioriteres i kommende avtale:</p>
    <list>
      <p type="listitem">Økning i distriktsvirkemidler</p>
      <p type="listitem">Økte investeringsrammer til nye driftsbygninger</p>
      <p type="listitem">Flere generasjonsskifter</p>
      <p type="listitem">Økt nydyrking</p>
      <p type="listitem">Startpakke for investeringer for å ta utnytte potensialet</p>
      <p type="listitem">Økt omlegging til økologisk produksjon og klimavennlig teknologi</p>
      <p type="listitem">Større økologisk melkekvote</p>
      <p type="listitem">Effektive uttak av rovvilt i beiteområder</p>
    </list>
    <p>Saksbehandlingen rundt akutt uttak av rovdyr må prioriteres. Tillatelse til uttak av rovdyr må innvilges fortløpende og umiddelbart, og når det akutte behovet er der. 11. Konfliktforebyggende tiltak I områder der utmarksarealene benyttes av både reindrift, utmarksnæring og landbruk, vil det være av stor betydning om det kunne opprettes en møtearena/ treffpunkt som kan bidra til:</p>
    <list>
      <p type="listitem">Finne gode konfliktreduserende tiltak</p>
      <p type="listitem">Bli bedre kjent med hverandres utfordringer og næringer.</p>
      <p type="listitem">Lage felles flerbruksplaner der næringene bruker de samme arealene</p>
      <p type="listitem">Felles infrastruktur, gjerder osv.</p>
    </list>
    <p>12: Arktisk landbruk Landbruket i samiske områder kjennetegnes av små landbruksenheter, gjerne drevet i kombinasjon med andre næringer. Det er behov for en betydelig satsing på verdiskapning i Arktisk jordbruk. Arktisk jordbruk kjennetegnes av kort vekstsesong og stor klimatisk variasjon, som gir landbruksproduktene en unik god kvalitet og smak. Arktisk landbruk må støttes til å bli en merkevare som er kjent over hele landet. Videre må bønder i nordområdene utfordres til å utnytte lokale beiteressurser i større grad enn i dag. Dette vil, i tillegg til å bidra til naturlig kultivering, også fremme høyere dyrevelferd. Komiteens tilrådning Komiteen har ikke flere merknader eller forslag og råder Sametinget å vedta følgende: Sametinget støtter for øvrig sametingsrådets forslag til innstilling Saken avsluttet 04.03.16 kl. 11.55</p>
    <p>Ášši/Sak  012/16</p>
    <p>Sametingets plenum</p>
    <p>Ášši/Sak  002/16</p>
    <p>Oppvekst-, omsorg- og utdanningskomiteen</p>
    <p>Verdiskapning i verneområder i det tradisjonelle samiske området</p>
    <p>Arkivsaknr.</p>
    <p>16/290</p>
    <p>Behandlinger</p>
    <p>Politisk nivå</p>
    <p>Møtedato</p>
    <p>Saksnr.</p>
    <p>Sametingsrådet</p>
    <p>27.01.16</p>
    <p>SR</p>
    <p>Oppvekst-, omsorg- og utdanningskomiteen</p>
    <p>29.02. – 01.03.16</p>
    <p>OOUK</p>
    <p>Sametingets plenum</p>
    <p>02. – 04.03.16</p>
    <p>SP 12/16</p>
    <p>Vedlegg</p>
    <p>Forslag og merknader   Sametingsrådets forslag til innstilling:   Sametinget mener at tilrettelegging for verdiskapning i nasjonalparker og andre større verneområder skal skje på en måte som ivaretar eksisterende samiske næringer. Sametinget skal jobbe for følgende i verneområder som er etablert i tradisjonelle samiske områder:</p>
    <p type="listitem">Eldre verneforskriftene tas til revidering slik at verneformålene også omfatter bevaring av naturgrunnlaget for samisk kultur og næringsutøvelse</p>
    <p type="listitem">Forvaltningsplanene for verneområder tar hensyn til og legger til grunn tradisjonell samisk kunnskap og bruk av områdene</p>
    <p type="listitem">Ny næringsutvikling skjer på eksisterende næringers premisser</p>
    <p type="listitem">Samiske lokalsamfunn sine behov stilles foran besøkendes behov</p>
    <p type="listitem">Informasjon av verneområdene skal bidra til at besøkende får kunnskap om og forståelse for den samiske bruken av området</p>
    <p>I tillegg skal Sametinget arbeide for at Naturmangfoldloven endres slik at det ikke stilles strengere krav til reindriftsutøvelse i verneområder enn det som reindriftsloven stiller i reinbeiteområdene ellers.   Sametinget ber videre om at arbeidet med Samerettsutvalgets utredning NOU 2007:13 prioriteres. Forvaltningspraksisen av verneområder skal ikke bidra til å foregripe oppfølgingen og begrense  mulighetene for eventuell gjennomføring av de foreslåtte tiltakene i utredningen.</p>
    <p>Oppvekst-, omsorg- og utdanningskomiteen  -  002/16</p>
    <p>OOUK  - vedtak:</p>
    <p>Oppvekst-, omsorg- og utdanningskomiteens innstilling:</p>
    <p>Innledning  Oppvekst-, omsorgs- og utdanningskomiteen har behandlet sak 012/16 – Verdiskapning i verneområder i det tradisjonelle samiske området. Komiteens innstilling er følgende:</p>
    <p>Merknader   Merknad fra Norske Samers Riksforbund (NSR) Sandra Márjá West, Olof Anders Kuhmunen og Beaska Niillas, fra Arbeiderpartiet (AP) Stine Marie Høgden, Thomas Kappfjell, Vibeke Larsen og Jørn Are Gaski, fra Árja Lars Oddmund Sandvik og Per Erik Mudenia, fra Åarjel-Saemiej Gielh Ellinor Marita Jåma og fra Høyre Lars Filip Paulsen:  Komiteen registrerer med stor bekymring at Klima- og miljødepartementet har unnlatt å konsultere Sametinget om arbeidet med merkevarestrategi for nasjonalparker og verneområder. Merkevarestrategien ble presentert på nasjonalparkkonferansen i Trondheim april 2015, uten at Sametinget var informert om at arbeidet var i gang. Det er kritikkverdig at et slikt arbeid igangsettes uten at de samiske interessene og bruk av verneområdene tas hensyn til, og uten at Sametinget konsulteres. Brudd på konsultasjonsavtalen ser Sametinget på som svært alvorlig.  Forslag   Forslag fra Norske Samers Riksforbund (NSR) Sandra Márjá West, Olof Anders Kuhmunen og Beaska Niillas, fra Arbeiderpartiet (AP) Stine Marie Høgden, Thomas Kappfjell, Vibeke Larsen og Jørn Are Gaski, fra Árja Lars Oddmund Sandvik og Per Erik Mudenia, fra Åarjel-Saemiej Gielh Ellinor Marita Jåma, fra Nordkalottfolket Kjellrun Wilhelmsen og fra Høyre Lars Filip Paulsen:   Forslag 1:  Nytt kulepunkt:</p>
    <p>-  Tradisjonelle samiske utmarksnæringer skal kunne drives i samme omfang og til samme perioder som de har vært brukt før eventuelle vernebestemmelser kom.</p>
    <p>Nytt andre avsnitt etter kulepunktene: Sametinget mener at dagens verneregime i liten grad hensyntar bærekraftig samisk bruk av områdene. Sametinget mener at lovgivningen som styrer verneprosesser må revideres slik at den hensyntar og muliggjør fortsatt bruk av verneområdene. Blant annet ønsker Sametinget at lokale rettighetshavere, kommuner, bygdelag etc får større innflytelse på forvaltningen av verneområder. Sametinget kan ikke akseptere vern av samiske bruksområder dersom et slikt vern er til hinder for tradisjonelle samiske næringer og utmarkshøsting. Sametinget ser at forvaltningen av Laponia, UNESCOs verdensarvområde i Nord-Sverige, kan være en god modell for forvaltningen av fremtidige verneområder i Norge.  Nytt tredje avsnitt: Sametinget registrerer at samisk utmarkshøsting og - næring har blitt tilsidesatt ved etablering av nasjonalparker og verneområder. Tradisjonell høstingsaktivitet begrenses i noen områder ved restriksjoner mot motorisert ferdsel. Økt menneskelig ferdsel og aktivitet fra ny næringsutøvelse som for eksempel reiseliv, i tillegg til restriksjoner for utøvelse av moderne reindrift, arktisk landbruk og annen utmarkshøsting resulterer i en oppfatning av å bli presset ut av sine driftsområder. Sametinget er redd for at de politiske målsetningene om ny verdiskapning og næringsaktivitet i verneområdene, tilspisser presset mot samiske rettighetshavere. Dette kan oppfattes som et inngrep i det samiske livsgrunnlaget.  Nest siste avsnitt erstattes med:</p>
    <p>I tillegg skal  S  ametinget arbeide for at Naturmangfoldsloven endres slik at det ikke stilles strengere krav til reindriftsutøvelse  ,  annen utmark  shøsting og -  næring i verneområder enn det som ellers stilles til disse næringene.   Komiteens tilrådning</p>
    <p>Komiteen har ikke flere merknader eller forslag og råder Sametinget til å vedta følgende:</p>
    <p>Sametinget støtter for øvrig Sametingsrådets forslag til innstilling.</p>
    <p>Sametingets plenum  -  012/16</p>
    <p>Forslag 2, representant Aud Marthinsen, Fremskrittspartiet</p>
    <p>Verdiskapning i verneområder i det tradisjonelle samiske området  Sametinget ønsker minst mulig vern, og har som hovedmål å ta hele landet i bruk. Selv om sametinget også ønsker nasjonalparker og verneområder, må det i større grad enn tidligere finnes løsninger der tradisjonelle primærnæringer og for eksempel gruvedrift og vann/vindkraft kan sameksistere  .</p>
    <p>Saken påbegynt 04.03.16 kl. 11.55 Av 39 representanter var 32 til stede. Voteringen ble gjennomført i følgende rekkefølge:</p>
    <list>
      <p type="listitem">Forslag 2 ble forkastet med 31 mot 1 stemmer</p>
      <p type="listitem">Forslag 1 ble vedtatt med 31 mot 1 stemmer</p>
      <p type="listitem">Oppvekst-, omsorg- og utdanningskomiteens tilrådning ble vedtatt med 31 mot 1 stemmer</p>
    </list>
    <p>Protokolltilførsler</p>
    <p>Det ble ikke fremmet noen protokolltilførsler i saken.  Taleliste og replikkordskifte</p>
    <p>Innlegg</p>
    <p>Replikk</p>
    <p>Lars Oddmund Sandvik, saksordfører</p>
    <p>Sandra Márjá West</p>
    <p>Vibeke Larsen</p>
    <p>Mariann Wollmann Magga</p>
    <p>Sandra Márjá West</p>
    <p>Aud Marthinsen</p>
    <p>Ronny Wilhelmsen</p>
    <p>Sandra Márjá West</p>
    <p>Aud Marthinsen</p>
    <p>Ronny Wilhelmsen</p>
    <p>Inger Eline Eriksen</p>
    <p>Hartvik Hansen</p>
    <p>Ronny Wilhelmsen</p>
    <p>Lars Filip Paulsen</p>
    <p>Lars Oddmund Sandvik</p>
    <p>Mariann Wollmann Magga</p>
    <p>Marit Kirsten Anti Gaup</p>
    <p>Lars Oddmund Sandvik</p>
    <p>Vibeke Larsen</p>
    <p>Lars Filip Paulsen</p>
    <p>Nora Marie Bransfjell</p>
    <p>Vibeke Larsen</p>
    <p>Kirsti Guvsám</p>
    <p>Mariann Wollmann Magga</p>
    <p>Kirsti Guvsám</p>
    <p>Olof Anders Kuhmunen</p>
    <p>10</p>
    <p>Hartvik Hansen</p>
    <p>Toril Bakken Kåven</p>
    <p>11</p>
    <p>Thomas Åhrén</p>
    <p>12</p>
    <p>Per Andersen Bæhr</p>
    <p>Marit Kirsten Anti Gaup</p>
    <p>13</p>
    <p>Sandra Márjá West</p>
    <p>14</p>
    <p>Toril Bakken Kåven</p>
    <p>Sandra Márjá West</p>
    <p>Nora Marie Bransfjell</p>
    <p>Hartvik Hansen</p>
    <p>Toril Bakken Kåven</p>
    <p>15</p>
    <p>Thomas Åhrén</p>
    <p>SP  - vedtak:</p>
    <p>Sametinget mener at tilrettelegging for verdiskapning i nasjonalparker og andre større verneområder skal skje på en måte som ivaretar eksisterende samiske næringer. Sametinget skal jobbe for følgende i verneområder som er etablert i tradisjonelle samiske områder:</p>
    <list>
      <p type="listitem">Eldre verneforskriftene tas til revidering slik at verneformålene også omfatter bevaring av naturgrunnlaget for samisk kultur og næringsutøvelse</p>
      <p type="listitem">Forvaltningsplanene for verneområder tar hensyn til og legger til grunn tradisjonell samisk kunnskap og bruk av områdene</p>
      <p type="listitem">Ny næringsutvikling skjer på eksisterende næringers premisser</p>
      <p type="listitem">Samiske lokalsamfunn sine behov stilles foran besøkendes behov</p>
      <p type="listitem">Informasjon av verneområdene skal bidra til at besøkende får kunnskap om og forståelse for den samiske bruken av området</p>
      <p type="listitem">Tradisjonelle samiske utmarksnæringer skal kunne drives i samme omfang og til samme perioder som de har vært brukt før eventuelle vernebestemmelser kom.</p>
    </list>
    <p>Sametinget mener at dagens verneregime i liten grad hensyntar bærekraftig samisk bruk av områdene. Sametinget mener at lovgivningen som styrer verneprosesser må revideres slik at den hensyntar og muliggjør fortsatt bruk av verneområdene. Blant annet ønsker Sametinget at lokale rettighetshavere, kommuner, bygdelag etc får større innflytelse på forvaltningen av verneområder. Sametinget kan ikke akseptere vern av samiske bruksområder dersom et slikt vern er til hinder for tradisjonelle samiske næringer og utmarkshøsting. Sametinget ser at forvaltningen av Laponia, UNESCOs verdensarvområde i Nord-Sverige, kan være en god modell for forvaltningen av fremtidige verneområder i Norge. Sametinget registrerer at samisk utmarkshøsting og - næring har blitt tilsidesatt ved etablering av nasjonalparker og verneområder. Tradisjonell høstingsaktivitet begrenses i noen områder ved restriksjoner mot motorisert ferdsel. Økt menneskelig ferdsel og aktivitet fra ny næringsutøvelse som for eksempel reiseliv, i tillegg til restriksjoner for utøvelse av moderne reindrift, arktisk landbruk og annen utmarkshøsting resulterer i en oppfatning av å bli presset ut av sine driftsområder. Sametinget er redd for at de politiske målsetningene om ny verdiskapning og næringsaktivitet i verneområdene, tilspisser presset mot samiske rettighetshavere. Dette kan oppfattes som et inngrep i det samiske livsgrunnlaget. I tillegg skal Sametinget arbeide for at Naturmangfoldsloven endres slik at det ikke stilles strengere krav til reindriftsutøvelse, annen utmarkshøsting og -næring i verneområder enn det som ellers stilles til disse næringene. Sametinget ber videre om at arbeidet med Samerettsutvalgets utredning NOU 2007:13 prioriteres. Forvaltningspraksisen av verneområder skal ikke bidra til å foregripe oppfølgingen og begrense mulighetene for eventuell gjennomføring av de foreslåtte tiltakene i utredningen. Saken avsluttet 04.03.16 kl. 14.50</p>
    <p>Ášši/Sak  013/16</p>
    <p>Sametingets plenum</p>
    <p>Vindkraftutbyggingen på Fosen</p>
    <p>Arkivsaknr.</p>
    <p>16/1175</p>
    <p>Behandlinger</p>
    <p>Politisk nivå</p>
    <p>Møtedato</p>
    <p>Saksnr.</p>
    <p>Sametingsrådet</p>
    <p>SR 045/16</p>
    <p>Sametingets plenum</p>
    <p>02. – 04.03.16</p>
    <p>SP 13/16</p>
    <p>Vedlegg</p>
    <p>Forslag og merknader   Sametingsrådets forslag til innstilling:  Sametinget viser til Olje- og energidepartementets vedtak om konsesjoner til vindkraftutbygging på Fosen av 26.08.2013. Det vises videre til at Statkraft, Trønder Energi og Nordic Wind Power DA i februar 2016 har fattet investeringsbeslutning om utbygging av vindkraftanleggene på Fosen. Sametinget konstaterer at konsesjonene til vindkraftverkene og investeringsbeslutningen er fattet uten at det foreligger et på forhånd fritt informert samtykke verken fra Sametinget eller reinbeitedistriktet. Sametinget finner det overveiende sannsynlig at vindkraftutbyggingen på Fosen vil medføre at reindriftsutøvere og reinbeitedistriktet på Fosen blir fratatt eller begrenset i sin mulighet til å utøve sin kultur og næring. Dette er i strid med Grunnloven §§ 92 og 108, menneskerettsloven §§ 2 og 3, FNs konvensjon om sivile og politiske rettigheter artikkel 27 og FNs erklæring om urfolks rettigheter artikkel 19 og 32. Sametinget uttrykker en klar forventning om at selskapene og investorene som står bak planene om vindkraftutbygging på Fosen utviser et stort ansvar for å følge menneskerettighetene for urfolk. Det forutsetter at en utbygging under en hver omstendighet ikke kan skje uten at selskapene har fått et på forhånd fritt informert samtykke fra berørt reinbeitedistrikt på Fosen.  Sametinget framhever at en utbygging uten et på forhånd fritt informert samtykke fra reinbeitedistriktet gir grunnlag for klage til FNs menneskerettighetskomité og prøving overfor domstolene.</p>
    <p>Sametingets plenum  -  013/16</p>
    <p>Forslag 1, representant Aud Marthinsen, Fremskrittspartiet</p>
    <p>Vindkraft på Fosen  Alternativt forslag til rådets innstilling:  Sametinget viser til Olje- og energidepartementets vedtak om konsesjoner til vindkraftutbygging på Fosen av 26.08.2013. Det vises videre til at Statkraft, Trønder Energi og Nordic Wind Power DA i februar 2016 har fattet investeringsbeslutning om utbygging av vindkraftanleggene på Fosen. Sametinget finner ikke grunnlag for å gå imot prosjektet. Sametinget finner det heller ikke særlig sannsynlig at vindkraftutbyggingen på Fosen vil medføre at reindriftsutøvere og reinbeitedistriktet på Fosen blir fratatt eller begrenset i sin mulighet til å utøve sin kultur og næring.  E  rfaring viser at rein og vindkraft, vannkraft og kraftlinjer utmerket godt kan sameksistere uten at det går ut over hverken dyrevelferd, kalving elle lønnsomhet i næringa. Sametinget finner derfor at dette tiltaket ikke er i strid med hverken Grunnloven eller internasjonale konvensjoner. Sametinget vil tvert imot applaudere regjeringens handlekraft og beslutning i denne saken. Prosjektet innebærer investeringer på 11 milliarder kroner, og vil produsere om lag 3,4 terrawattimer (TWh) fornybar energi i året når det står ferdig. Dette tilsvarer det årlige forbruket til rundt 170 000 husstander. Det er gode nyheter at Statkraft og deres partnere har besluttet å investere i vindkraftprosjektene på Fosen og i snillfjordområdet. Dette er et av de største industriprosjektene i fastlands-Norge. Beslutningen bidrar til økt produksjon av fornybar energi og gir grunnlag for klimavennlig næringsutvikling og arbeidsplasser, noe sametinget støtter.</p>
    <p>Saken påbegynt 04.03.16 kl. 09.00 Av 39 representanter var 38 til stede. Voteringen ble gjennomført i følgende rekkefølge:</p>
    <list>
      <p type="listitem">Forslag 1 ble forkastet med 36 mot 2 stemmer</p>
      <p type="listitem">Sametingsrådets innstilling ble vedtatt med 33 mot 5 stemmer.</p>
    </list>
    <p>Protokolltilførsler</p>
    <p>Nordkalottfolket v/ Toril Bakken Kåven</p>
    <p>Nordkalottfolket er enig i store deler av vedtaket, men da saken er kommet opp så sent, og med minimal tid til saksbehandling, mener vi at vi ikke får belyst alle aspekter av saken. Vi har derfor sett oss nødt til å stemme mot rådets forslag i denne omgang.  Taleliste og replikkordskifte</p>
    <p>Innlegg</p>
    <p>Replikk</p>
    <p>Thomas Åhrén, saksordfører</p>
    <p>Toril Bakken Kåven</p>
    <p>Per Mathis Oskal</p>
    <p>Thomas Åhrén</p>
    <p>Aud Marthinsen</p>
    <p>Per Mathis Oskal</p>
    <p>Ida Marie Bransfjell</p>
    <p>Kirsti Guvsám</p>
    <p>Aud Marthinsen</p>
    <p>Ellinor Marita Jåma</p>
    <p>Vibeke Larsen</p>
    <p>Kirsti Guvsám</p>
    <p>Mathis Nilsen Eira</p>
    <p>Toril Bakken Kåven</p>
    <p>Inger Eline Eriksen</p>
    <p>Per Andersen Bæhr</p>
    <p>10</p>
    <p>Mariann Wollmann Magga</p>
    <p>11</p>
    <p>Hartvik Hansen</p>
    <p>12</p>
    <p>Ellen Kristine Saba</p>
    <p>13</p>
    <p>Thomas Åhrén</p>
    <p>SP  - vedtak:</p>
    <p>Sametinget viser til Olje- og energidepartementets vedtak om konsesjoner til vindkraftutbygging på Fosen av 26.08.2013. Det vises videre til at Statkraft, Trønder Energi og Nordic Wind Power DA i februar 2016 har fattet investeringsbeslutning om utbygging av vindkraftanleggene på Fosen. Sametinget konstaterer at konsesjonene til vindkraftverkene og investeringsbeslutningen er fattet uten at det foreligger et på forhånd fritt informert samtykke verken fra Sametinget eller reinbeitedistriktet. Sametinget finner det overveiende sannsynlig at vindkraftutbyggingen på Fosen vil medføre at reindriftsutøvere og reinbeitedistriktet på Fosen blir fratatt eller begrenset i sin mulighet til å utøve sin kultur og næring. Dette er i strid med Grunnloven §§ 92 og 108, menneskerettsloven §§ 2 og 3, FNs konvensjon om sivile og politiske rettigheter artikkel 27 og FNs erklæring om urfolks rettigheter artikkel 19 og 32. Sametinget uttrykker en klar forventning om at selskapene og investorene som står bak planene om vindkraftutbygging på Fosen utviser et stort ansvar for å følge menneskerettighetene for urfolk. Det forutsetter at en utbygging under en hver omstendighet ikke kan skje uten at selskapene har fått et på forhånd fritt informert samtykke fra berørt reinbeitedistrikt på Fosen. Sametinget framhever at en utbygging uten et på forhånd fritt informert samtykke fra reinbeitedistriktet gir grunnlag for klage til FNs menneskerettighetskomité og prøving overfor domstolene. Saken avsluttet 04.03.16 kl. 09.50</p>
    <p>Undertegnede har lest gjennom protokollen, og finner de bokførte beslutninger å være i overensstemmelse med Sametingets vedtak.</p>
    <p>Karasjok  ,  02.03.2016   -  04.03.2016</p>
    <p>Plenumsledelsen</p>
    <p>Jørn Are Gaski</p>
    <p>Anita Persdatter Ravna</p>
    <p>leder</p>
    <p>nestleder</p>
    <p>Mathis Nilsen Eira</p>
    <p>Aud Marthinsen</p>
    <p>Marie Therese Nordsletta Aslaksen</p>
  </body>
</document>
