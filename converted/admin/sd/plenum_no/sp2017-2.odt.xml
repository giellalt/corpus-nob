<document xml:lang="nob" id="no_id"><header><title/><genre code="admin"/><author><unknown/></author><wordcount>55463</wordcount><conversion_status type="standard"/><availability><license type="standard"/></availability><parallel_text xml:lang="sme" location="dc2017-2.odt"/><metadata><uncomplete/></metadata><version>XSLtemplate $Revision: 180635 $; file-specific xsl  Revision; common.xsl  $Revision$; </version></header>
<body>
<p>Sametingets plenum Møtebok 02/17</p>
<p>Tid: 31.05.2017 - 02.06.2017 Sted: Karasjok</p>
<p><em type="bold">Tilstede </em></p>
<p><em type="bold">Parti </em></p>
<p>Eirin Kristin Kjær</p>
<p>AP/BB</p>
<p>Geir Johnsen</p>
<p>AP/BB</p>
<p>Johan Vasara</p>
<p>AP/BB</p>
<p>John Kappfjell</p>
<p>AP/BB</p>
<p>Jørn Are Gaski</p>
<p>AP/BB</p>
<p>Knut Store</p>
<p>AP/BB</p>
<p>Marit Kirsten Anti Gaup</p>
<p>AP/BB</p>
<p>Per Mathis Oskal</p>
<p>AP/BB</p>
<p>Ragnhild M. Aslaksen</p>
<p>AP/BB</p>
<p>Ronny Wilhelmsen</p>
<p>AP/BB</p>
<p>Hartvik Hansen</p>
<p>Árja</p>
<p>Isak Mathis O. Hætta</p>
<p>FBL</p>
<p>Per Andersen Bæhr</p>
<p>FL</p>
<p>Arthur Tørfoss</p>
<p>Frp</p>
<p>Aud Helen Marthinsen</p>
<p>Frp</p>
<p>Ellen K. Saba</p>
<p>H</p>
<p>Kjellrun Wilhelmsen</p>
<p>NORD</p>
<p>Kjetil Romsdal</p>
<p>NORD</p>
<p>Toril Bakken Kåven</p>
<p>NORD</p>
<p>Aili Keskitalo</p>
<p>NSR</p>
<p>Anita Persdatter Ravna</p>
<p>NSR</p>
<p>Ann-Mari Thomassen</p>
<p>NSR</p>
<p>Permisjon 29.05.17, ingen vara innkalt.</p>
<p>Henrik Olsen</p>
<p>NSR</p>
<p>Kirsti Guvsám</p>
<p>NSR</p>
<p>Mathis Nilsen Eira</p>
<p>NSR</p>
<p>Sandra Márjá West</p>
<p>NSR</p>
<p>Permisjon 29-31.05.17. Piera Heaika Muotka møter.</p>
<p>Silje Karine Muotka</p>
<p>NSR</p>
<p>Permisjon 02.06.17. Yvonne-Marie Miniggio møter.</p>
<p>Thomas Åhrén</p>
<p>NSR</p>
<p>Tor Gunnar Nystad</p>
<p>NSR</p>
<p>Viktor Inge Paulsen</p>
<p>NSR</p>
<p>Permisjon 29-31.05.17. Olof Kuhmunen møter.</p>
<p>Beaska Niillas</p>
<p>NSR/SáB</p>
<p>Permisjon 29.05.17, Aike Niilas Peder Selfors møtte for ham 01.06.2017 kl. 09.00</p>
<p>Christina Henriksen</p>
<p>NSR/SáB</p>
<p>Marie Therese Nordsletta Aslaksen</p>
<p>SS</p>
<p>Ellinor Marita Jåma</p>
<p>ÅaSG</p>
<p>Permisjon fra 29.05.17 kl.16.00 til 31.05.17 kl.15.00. Jon Tomas Bransfjell møter.</p>
<p>Jovna Zakarias Dunfjell</p>
<p>ÅaSG</p>
<p><em type="bold">Vara </em></p>
<p><em type="bold">Parti </em></p>
<p>Stein Are Olsen</p>
<p>AP/BB</p>
<p>Petter Tretnes Hansen</p>
<p>Árja</p>
<p>Rolf Anders Hætta</p>
<p>Árja</p>
<p>Torbjørg Haldis Leirbakken</p>
<p>Árja</p>
<p>Nils Ante Oskal Eira</p>
<p>H</p>
<p>Aike Niilas Peder Selfors</p>
<p>NSR/SáB</p>
<p>Møtte for Beaska Niillas fra 01.06.2017 kl. 09.00</p>
<p><em type="bold">Permisjoner </em></p>
<p><em type="bold">Parti </em></p>
<p><em type="bold">Vara: </em></p>
<p>Lisa-Katrine Mo</p>
<p>AP/BB</p>
<p>Stein Are Olsen</p>
<p>Fred-Rene Øvergård Buljo</p>
<p>Árja</p>
<p>Rolf Anders Hætta</p>
<p>Jan Åge Biti</p>
<p>Árja</p>
<p>Petter Tretnes Hansen</p>
<p>Lars Oddmund Sandvik</p>
<p>Árja</p>
<p>Torbjørg Haldis Leirbakken</p>
<p>Aili Kirste Solheim Strømeng</p>
<p>H</p>
<p>Nils Ante Oskal Eira</p>
<p><em type="italic">Saksliste </em></p>
<p>012/17</p>
<p>Konstituering</p>
<p>013/17</p>
<p>Sametingsrådets beretning om virksomheten</p>
<p>014/17</p>
<p>Kunngjøring av nye saker</p>
<p>015/17</p>
<p>Spørsmål til Sametingsrådet</p>
<p>016/17</p>
<p>Sametingsmelding om duodji</p>
<p>017/17</p>
<p>Overordnet del - verdier og prinsipper, Sametingsrådets redegjørelse om ny generell del til Læreplanverket</p>
<p>018/17</p>
<p>Kontrollutvalgets årsmelding 2016</p>
<p>019/17</p>
<p>Sametingets reviderte budsjett 2017</p>
<p>020/17</p>
<p>Strategier for rovviltpolitikken</p>
<p>021/17</p>
<p>Sjølaksefiske i samiske områder</p>
<p>022/17</p>
<p>Nytt bygg til Saemien Sijte</p>
<p>023/17</p>
<p>Sametingets forretningsorden - endringer i paragrafene 4, 7, 9,10, 12, 17, 23, 33 og grunnreglene § 1</p>
<p>024/17</p>
<p>Kjøreregler for arbeidet i fagkomiteene - revidering i kapittel 1 j) og kapittel 3</p>
<p>025/17</p>
<p>Reglement for Sametingets politiske nivå - revidering i punkt 4</p>
<p>026/17</p>
<p>Møteplan for Sametingets komité- og plenumsmøter 2018</p>
<p>027/17</p>
<p>Stipend for høyere utdanning</p>
<p>028/17</p>
<p>Forvaltningsplan for automatisk freda samiske bygninger</p>
<p>029/17</p>
<p>Årsmelding 2016 fra Norges nasjonale institusjon for menneskerettigheter</p>
<p>030/17</p>
<p>Støtte til representantforslag 30 S (2016-2017) om en sannhetskommisjon for fornorskningspolitikk og urett begått mot det samiske og kvenske folk i Norge</p>
<p>031/17</p>
<p>Behov for hastetiltak når det gjelder rovdyrpresset</p>
<p>032/17</p>
<p>Valg av medlemmer til utvalg som skal foreslå endringer i lovverk og forvaltning av samiske bygder og lokalsamfunn</p>
<p>033/17</p>
<p>Stortinget kan ikke vedta å utrede innføring av fjellova i Troms og Nordland uten at folkerettslige forpliktelser brytes</p>
<p>Ášši/Sak 012/17</p>
<p>Sametingets plenum</p>
<p><em type="italic">Konstituering </em></p>
<p><em type="italic">Arkivsaknr. </em></p>
<p>17/2332</p>
<p>Plenumsledelsens innstilling :</p>
<p>Innkalling av 03.05.17 med forslag til saksliste, program og taletid godkjennes.</p>
<p><em type="italic">Sametingets plenum - 012/17 </em></p>
<p>Forslag: Representant Torbjørg Leirbakken, Árja</p>
<p><em type="italic">Opprettelse av en sannhets- og forsoningskommisjon </em></p>
<p>Sametinget viser til at stortingsrepresentantene Kirsti Bergstø og Torgeir Knag Fylkesnes i Sosialistisk Venstreparti (SV) den 20. desember 2016 fremmet et forslag i Stortinget om en sannhetskommisjon for fornorskingspolitikk og urett begått mot det samiske og kvenske folk i Norge.</p>
<p>Sametinget viser til at Stortingets kontroll- og konstitusjonskomité avholdt den 15. mai 20117 åpen høring om forslaget hvor det fremkom bred støtte til opprettelsen av en kommisjon. Stortingets kontroll- og konstitusjonskomité vil i løpet av juni 2017 avgi en innstilling til Stortinget vedrørende representantforslaget.</p>
<p>Sametinget påpeker at Samisk parlamentarisk råds plenum av 22.9.2016 og Parlamentarikerkonferansen den 7.2.2017 i Tråante med representanter fra de tre Sameting i Norge, Sverige og Finland, samt samiske representanter fra Russland, har støttet opprettelsen av en sannhetskommisjon.</p>
<p>Sametinget konstaterer at det samiske folk har vært utsatt for statlig fornorskingspolitikk, som pågikk over flere århundre. Mange samer bærer fortsatt på sår etter fornorskningen, både som individer og som samfunn.</p>
<p>Sametinget ber Stortinget ta initiativ til opprettelse av sannhets- og forsoningskommisjon for det samiske og kvenske folk i Norge og påpeker følgende:</p>
<list><p type="listitem">Staten har ikke tatt et endelig oppgjør med fornorskningen av samene.</p>
<p type="listitem">Arbeidet med en sannhetskommisjon, både før og etter etableringen, må oppfylle og bidra til å oppfylle samenes menneskerettigheter og rettigheter som urfolk. Dette gjelder særlig med hensyn til ILO konvensjonen nr. 169 om urfolk og stammefolk og FNs urfolkserklæring (UNDRIP). Ved etableringen av en kommisjon vil blant annet prinsippet om fritt, forhåndsinformert samtykke (free, prior and informed consent) og respekt for urfolks representative institusjoner stå sentralt.</p>
<p type="listitem">En sannhetskommisjon må vektlegge og granske fornorskningens brudd både individuelle og kollektive rettigheter, herunder rettigheter knyttet til kultur, språk, næring, land og selvbestemmelse. Videre må det fokuseres på de rent menneskelige konsekvenser, eksempelvis psykiske lidelser.</p>
<p type="listitem">Fornorskningen av samene må vurderes ut fra hva dens intensjon var, hvilken effekt den fikk og formen den antok.</p>
<p type="listitem">For å bidra til forsoning er det nødvendig at de som på ulike måter er rammet av fornorskningen gis mulighet til å komme til ordet og fortelle sine historier.</p>
<p type="listitem">En sannhetskommisjon handler om å etablere ny kunnskap og kunnskapsformidling som gjør at det er mulig å forstå dagens samfunn i Norge. Kommisjonens mål må være å bidra til økt forståelse i majoritetssamfunnet av samiske rettigheter og samenes situasjon.</p>
<p type="listitem">Sametinget minner om at norske myndigheter har et ansvar for å endre strukturer, systemer, lovgivning og ressursforvaltning for å hindre at tidligere urett ikke reproduseres eller finner nye former.</p>
<p type="listitem">Sametinget legger til grunn at utforming av mandat og innretning skjer i samarbeid med Sametinget i Norge.</p>
</list><p>Forslag: Representant Aili Keskitalo, NSR</p>
<p>Undersøkelses- og forsoningskommisjon for fornorskningspolitikkens konsekvenser</p>
<p>Sametinget har i denne perioden satt i gang et politisk arbeid der formålet er et endelig oppgjør med den norske assimileringspolitikken rettet mot samene. Lignende prosesser foregår også i andre deler av Sápmi. Dette innebærer at majoritetssamfunnet også må forstå og anerkjenne hva assimileringspolitikken bestod av, og hvilke konsekvenser den fikk og har for oss både som folk og enkeltmennesker, fremdeles i dag.</p>
<p>Regjeringen har så langt ikke vist vilje til å følge opp forslaget, men på Stortinget behandles nå et representantsforslag om å igangsette et slikt arbeid. Høringen i Stortingets kontroll- og konstitusjonskomite viser at et slikt arbeid har bred støtte i det samiske samfunnet. Samfunnsdebatten forøvrig viser at det finnes ulike meninger både om fornorskningspolitikkens omfang og konsekvenser, og relevansen av et kommisjonsarbeid. Det kan derfor være behov for at Sametinget fatter et entydig vedtak som også sier noe om Sametingets forventninger til den videre prosessen.</p>
<p>I offentlig debatt brukes ofte status for samisk språk alene som indikator på konsekvenser assimileringspolitikk har hatt. Men konsekvensene er mer grunnleggende og omfattende enn som så. De strekker seg inn i vår tid, både for enkeltmennesker og det samiske folk. Assimileringen rammet og endret store deler av vår samiske livsverden: verdisett, åndelighet, kultur, samfunnsliv, tradisjoner, rettspraksis, ressurstilgang og politiske og materielle rettigheter.</p>
<p>Forsoning, styrket tillit og fornyelse av relasjonene mellom det samiske samfunnet og det norske storsamfunnet bør gjennomføres i prosesser bygget på respekt, aksept, anerkjennelse og folkerettslige standarder. Aksept, erkjennelse og forsoning handler ikke bare om forholdet mellom samer og nordmenn, men i like stor grad om aksept og erkjennelse om at assimileringen rammet ulike samer og ulike samfunn ulikt. Vi ser derfor at det er behov for økt åpenhet om mangfoldet og ulikheter i samer erfaringer, og økt forskning og formidling av samisk historie og konsekvensene assimileringen har hatt for språk, helse og kultur er viktig i dette arbeidet.</p>
<p>Aksept og forsoning forutsetter erkjennelse av ansvar, og gjenopprettelse av en likeverdig og rettferdig rettstilstand. Det vil derfor være viktig å sikre samenes rettigheter som medlemmer av et eget folk og egen kultur i alt relevant lovverk, og implementere prinsippene i FNs deklarasjon for urfolks rettigheter i lovverk, politikk, tiltak og administrative og økonomiske ordninger.</p>
<p>Forsoning og gjenopprettelse av en rettferdig rettstilstand er vanskelig hvis ikke negative konsekvensene av assimileringspolitikken søkes gjenopprettet og kompensert rettslig og/eller politisk. Det er derfor behov for fornyelse av norsk og nordisk samepolitikk med bakgrunn i assimileringspolitikkens konsekvenser og etter folkerettslige prinsipper for urfolks rettigheter. Vurdering av rettsprosesser med tanke på kompensasjon for enkeltindivider, lokalsamfunn og samene som folk er også naturlig som følge av dette. Et kommisjonsarbeid innebærer derfor ikke bare å se tilbake, men også å vurdere dagens situasjon og foreslå tiltak for framtiden.</p>
<p>Sametingene og nordiske myndigheter må etablere offentlige instrumenter og ordninger for gjennomføring av forsoningsprosesser knyttet til assimileringspolitikken overfor norske samer, kvener og nasjonale minoriteter.</p>
<p>Sametinget ber Stortinget om å støtte forslaget om en kommisjon som når er til behandling på Stortinget, til beste for fellesskapet. Sametinget må konsulteres mandat, omfang og metode, etter at Sametinget først har gjennomført en bred prosess i det samiske samfunnet.</p>
<p>Saken påbegynt 31.05.17 kl. 09.00</p>
<p>Plenumsledelsens innstilling : Ny sak tilføyes sakslisten og behandles som siste sak torsdag 01.06.17. <em type="italic">Votering </em>Av 39 representanter var 36 tilstede. Det ble ikke votert over saken. </p>
<list><p type="listitem">Plenumsledelsens innstilling ble enstemmig vedtatt.</p>
</list><p><em type="italic">Protokoll tilførsler </em>Det ble ikke fremmet noen protokolltilførsler i saken. <em type="italic">Taleliste og replikkordskifte </em></p>
<p><em type="italic">SP - vedtak: </em></p>
<p>Innkalling av 03.05.17 med forslag til saksliste og taletid godkjennes.</p>
<p>Ny sak tilføyes sakslisten og behandles som siste sak torsdag 01.06.17.</p>
<p>Behandling av saken avsluttet 31.05.17 kl.09.25.</p>
<p>Ášši/Sak 013/17</p>
<p>Sametingets plenum</p>
<p><em type="italic">Sametingsrådets beretning om virksomheten </em></p>
<p><em type="italic">Arkivsaknr. </em></p>
<p>17/2053</p>
<p><em type="italic">1 Innledning </em></p>
<p><em type="italic">Denne beretningen omhandler perioden fra 10.02.17 til 04.05.17 og er knyttet opp til Sametingets budsjett for 2017. Sametingsrådet har i denne perioden avholdt ett fysisk rådsmøte og flere telefonmøter og har behandlet 121 saker. Som det framgår av oversikten på www.sametinget.no/Arrangementer har rådet i tillegg deltatt på flere møter og representasjoner. </em></p>
<p><em type="italic">2 Språk </em></p>
<p><em type="italic">2.1 Virkemidler til samiske språk </em></p>
<p><em type="italic">NOU 2016:18 Hjertespråket Sametingsrådet har tatt aktivt grep om å både arrangere og delta på høringsseminarer i oppfølgingen av NOU 2016: 18 Hjertespråket. I perioden fra 19. januar til 3. mars har Sametinget vært i Røros, Steinkjer, Tysfjord, Tromsø, Kåfjord, Kautokeino, Alta og Sør-Varanger. Tre av seminarene, i Steinkjer, Tysfjord og Kautokeino, ble streamet for å gjøre informasjonen mer tilgjengelig også i andre områder. Høringsfristen gikk ut 15. mars og det har kommet inn over 120 høringsuttalelser. </em></p>
<p><em type="italic">Sametingsrådet har med utgangspunkt i plenumsvedtaket fra desember arbeidet for å få en samlet oppfølging av utredningen i denne perioden. Etter høringsfristens utløp ba Sametinget raskt om et dialogmøte på administrativt nivå med Kommunal- og moderniseringsdepartementet (KMD) for å avklare hvordan saken skal følges opp. Departementet signaliserte på møtet 20. mars at det videre arbeidet med oppfølgingen vil skje i nær dialog med andre fagdepartement og med Sametinget og at de er innstilt på å komme i gang med arbeidet raskt. Det er avtalt et nytt administrativt møte med KMD om oppfølgingen i løpet av mai. For å sikre at Hjertespråket blir fulgt opp av regjeringen i neste periode møtte sametingsrådet 13. mars i kommunal- og forvaltningskomiteen og varslet at Sametinget ønsker en merknad om forventninger til regjeringens oppfølging av Hjertespråket fra komiteen, slik at arbeidet med å sikre og utvikle samiske språk kan følges opp raskt. Sametingspresident Vibeke Larsen og sametingsrådet møtte kommunal- og forvaltningskomiteen på høringsmøtet om kommune- og regionreformen på Stortinget 2. mai 2017, og overleverte følgende merknad som Sametinget ønsker skal legges inn i inn i innstillingen til Prop. 96 S (2016-2017) </em><em type="italic">Endringer i kommunestrukturen </em><em type="italic">: <span type="quote">«Komiteen ber regjeringen følge opp NOU 2016: 18 Hjertespråket med å legge frem en Prop. LS om samiske språk. Hensikten er å følge opp statens forpliktelser for styrking og bevaring av alle samiske språk i Norge, og videre å avklare offentlige organers rammer når det gjelder lovpålagte oppgaver og tjenesteyting til samiske innbyggere.»</span> </em></p>
<p><em type="italic">Møte med KS Finnmark </em></p>
<p><em type="italic">Sametingsrådet har holdt videomøte med KS Finnmark 23. mars. På møtet ble samarbeid om å fremme felles saker tatt opp, både nå og i fremtiden. Samarbeidet må formaliseres. På lik linje med Sametinget har også KS en konsultasjonsordning med regjeringen. Det vil derfor være i Sametingets interesse å utvikle - og formalisere et samarbeid med KS. KS Finnmark og Sametinget planlegger å møtes i nær fremtid for å forme samarbeidet. </em></p>
<p><em type="italic">2.2 Bruken av samiske språk </em></p>
<p><em type="italic">Sametingsrådet har i denne perioden holdt flere møter med en rekke kommuner, språksentre og andre der man blant annet har diskutert tospråklig forvaltning, Sametingets forventninger til kommunene, språksentrene og andre aktører når det gjelder bevaring og utvikling av de samiske språkene. Møtene med kommunene som tilhører det samiske forvaltningsområdet viser tydelig at dialogen mellom Sametinget og kommunene er viktig. Kommunepolitikerne kan i disse møtene stille spørsmål til Sametingsrådet, og forøvrig komme med egne innspill. Sametinget ser at kommunepolitikerne med dette tar et større ansvar for tospråklig forvaltning i egen kommune, og at kommunene får en større forståelse av hva det innebærer å være en del av det samiske forvaltningsområdet. Sametingsrådet har vært i møte med følgende kommuner og aktører: - Formannskapet i Kautokeino kommune </em></p>
<p><em type="italic">- Formannskapet i Røyrvik kommune - Kommunestyret i Tysfjord kommune - Kommunestyret i Tana kommune - Kommunestyret i Kåfjord kommune </em></p>
<p><em type="italic">- Kommunestyret i Karasjok kommune - Målselv kommune. Møtet handlet om kommunens strategier for å utvikle <span type="quote">“Høgtun kulturklynge”</span>, der man planlegger å ivareta samisk språk i et eventuelt språksenter. - Storfjord språksenter. Møtet omhandlet ivaretakelse av samisk språk. Møtet ble initiert etter klager fra publikum. </em></p>
<p><em type="italic">- Sameskolen i Troms </em></p>
<p><em type="italic">2.3 Utvikling av samiske språk </em></p>
<p><em type="italic">Sametingsrådet har behandlet to språkprosjektsøknader i denne perioden. Prosjektene omhandlet spill på samisk og etablering av samisk språksenter i Bodø. </em></p>
<p><em type="italic">2.4 Språkmotivasjon </em></p>
<p><em type="italic">Samisk språkkampanje – Snakk samisk med barnet </em></p>
<p><em type="italic">Sametinget har holdt informasjonsseminar om Sámás Mánáin kampanjen i Kåfjord, Tysfjord og i Kautokeino i forbindelse med NOU-seminarene. Sámás Mánáin kampanjen deltok også på Sametingets barnehageseminarer i Trondheim i perioden 13. – 14. mars og i Alta 26. – 27. april. I Trondheim hadde Sámás Mánáin forelder Sara Marja Magga et innlegg. I Alta holdt universitetslektor Hanna Outakoski et foredrag; <span type="quote">“Hvordan kan litteratur være til berikelse og utvidende for å forbedre ordforrådet også hos de minste barna?”</span>. Sámás Mánáin forelder Sara Anette Henriksen holdt et innlegg på seminaret i Alta. Sámás Mánáin kampanjen deltok også på barnehageseminar på Várdobáiki Samiske Senter. Sámás Mánáin forelder Ina Marita S. Mienna-Vimme holdt et innlegg. </em></p>
<p><em type="italic">Kampanjens siste workshop for kampanjeforeldrene ble arrangert i Kautokeino 10. og 11. april. President Vibeke Larsen holdt åpningstale. Språkmotiveringsstipend </em></p>
<p><em type="italic">Sametinget har i denne perioden bevilget følgende språkmotiveringsstipend til elever i den videregående skolen. Samisk som førstespråk: 198 stipend </em></p>
<p><em type="italic">Samisk som andrespråk 2: 102 stipend </em></p>
<p><em type="italic">Samisk som andrespråk 3 og 4: 162 stipend </em></p>
<p><em type="italic">Samisk som fremmedspråk: 47 stipend Tabellen viser antall stipend som er utdelt i årene 2010-2016. </em></p>
<p><em type="italic">Forskrifter for ny folkeregistreringslov Sametinget ba 15. februar 2017 om konsultasjon med finansdepartementet fordi forslagene fra Sametinget om registrering av samiske språk, ikke har blitt tatt hensyn til i forslaget til nye forskrifter. Departementet har i sitt svar datert 31. mars 2017 lovet å informere om ny konsultasjon i løpet av april. Sametinget har til nå ikke mottatt bebudet informasjon om ny konsultasjon. Hattfjelldalskonferansen 2017 Sametingspresident Vibeke Larsen deltok på konferansen som fant sted 22. mars 2017, der hun holdt et innlegg med tittel <span type="quote">«Hvordan få flere til å bruke sørsamisk språk?»</span>. Styrking av språk på Sametinget Sametinget har hatt møter med sine kontorsteder om styrking av bruk av de samiske språkene på administrativt nivå. Samiske stedsnavn Sametingets stedsnavntjeneste for samiske stedsnavn har sendt tilrådinger for skrivemåte av samiske stedsnavn blant annet til stedsnavn i Sør-Varanger, Sørfold og Kvænangen. Sametingsrådet er meget positiv til at flere kommuner tar i bruk de samiske navnene for kommunene. Etter behandling i statsråd i april har Harstad kommune fått det samiske navnet Hársttáid suohkan og Sortland kommune fått det samiske navnet Suorttá suohkan. Sametingsrådet har bedt om møte med Kartverket og Statens Vegvesen for å diskutere hvordan få flere samiske stedsnavn som allerede er samlet inn og registrert i offentlig bruk. Sametingsrådet ser at det er utfordringer på grunn av komplisert saksbehandling og manglende ressursprioritering. Sametingsrådet ser at det er nødvendig å forenkle regler og lover i forbindelse med saksbehandling av stedsnavn. </em></p>
<p><em type="italic">2.5 Sámi Giellagáldu </em></p>
<p><em type="italic">Den lulesamiske språkgruppa har vedtatt tilsammen 25 nye termer på lulesamisk. </em></p>
<p><em type="italic">Den nordsamiske språkgruppa har hatt ett møte i perioden og har vedtatt 155 nye termer. </em></p>
<p><em type="italic">3 Samarbeidsavtaler </em></p>
<p><em type="italic">3.3 Samarbeidsavtaler med kommuner </em></p>
<p><em type="italic">Samarbeid med bykommuner Sametinget har et formalisert samarbeid om samiske saker med bykommunene Tromsø, Bodø og Oslo. Som et ledd i oppfølgingen av dette samarbeidet, skal sametingsrådet møte alle de tre samarbeidskommunene før sommeren. Møtene vil foregå i mai i år. Sametingsrådet og ordfører Rune Rafaelsen i Sør-Varanger kommune ble tidligere i mars i år enige om å iverksette arbeidet med å inngå en samarbeidsavtale mellom Sametinget og Sør-Varanger. Fra kommunen sin side er det ønskelig at en slik samarbeidsavtale tar for seg temaer som språk, opplæring og et eget John Savio-museum. Sametinget har sendt forespørsel til kommunen om igangsetting av dette arbeidet, og avventer svar fra kommunen. Sametingsrådet har også i denne perioden arbeidet med et utkast til samarbeidsavtale med Alta kommune. Utkastet ble sendt til Alta kommune tidligere i mars, og avtaleskissen er nå til politisk behandling i Alta kommune. </em></p>
<p><em type="italic">3.4 Kommune- og regionreformen </em></p>
<p><em type="italic">Konsultasjoner om proposisjon om ny inndeling av regionalt folkevalgt organ </em></p>
<p><em type="italic">Sametinget og Kommunal- og moderniseringsdepartementet har gjennomført to administrative konsultasjonsmøter, henholdsvis 20. februar og 6. mars i år. Som grunnlag for konsultasjon har Sametinget mottatt utkast til hele proposisjonen og avtalen mellom Venstre, Kristelig Folkeparti, Fremskrittspartiet og Høyre på Stortinget angående ny fylkesinndeling, og departementet har mottatt brev fra Sametinget angående ny fylkesinndeling av 27. januar og to interessenotater. Spørsmålet om fylkesinndeling ble løftet til politisk drøfting mellom sametingsrådet og statssekretærene i Kommunal- og moderniseringsdepartementet 6. mars i år. Sametinget har fått anledning til å gi innspill i arbeidet med proposisjonen. I tillegg til enigheten som forelå etter to avholdte konsultasjonsmøter, jf. protokoller godkjent 28. mars, har det blitt gjennomført flere etterfølgende dokumentutvekslinger for å avklare gjenstående punkter og mulige tekster til proposisjonen. Gjennom konsultasjonsprosessen ble det konstatert enighet om omtale og de fleste tiltakene i proposisjonen som gjelder ivaretakelse av samiske perspektiv. Konsultasjonen angående proposisjonsteksten er nå avsluttet. Sluttprotokollen ble godkjent 6. april 2017. I proposisjon 84 S (2016-2017) </em><em type="italic">Ny inndeling av regionalt folkevalgt nivå </em><em type="italic">fremkommer det at departementet i oppfølgingen vil konsultere Sametinget om eventuelle sider ved ny fylkesinndeling i Nord-Norge som kan få direkte innvirkning på samiske interesser, og at departementet vil legge opp til samarbeid med Sametinget utover det som er omfattet av konsultasjonsplikten. Stortingsmelding om bærekraftige byer og sterke distrikter </em></p>
<p><em type="italic">Sametingsrådet møtte kommunal- og forvaltningskomiteen på Stortinget i forbindelse med åpen høring av meldingen om bærekraftige byer og sterke distrikt (Meld. St. 18 (2016–2017)). Sametingsrådet tok opp saken med barnefattigdom i Kautokeino og distriktspolitikk med hensyn til statlige og offentlige arbeidsplasser i samiske områder. Sametingsrådet tok særlig opp etablering av et statlig barnehus i Finnmark, opprettelsen av Samisk helsepark og lokalisering av Riksantikvaren. Sametingsrådet ba om at komiteen i den videre behandlingen av meldingen tar hensyn til hva arbeidsplassene betyr for styrking av samisk kultur og samfunn i samiske områder. Sametingsrådet varslet samtidig komiteen om at Sametinget er opptatt av at NOU 2016: 18 Hjertespråket fra Samisk språkutvalg blir fulgt opp med en proposisjon som ser lover og tiltak i sammenheng. </em></p>
<p><em type="italic">KS Nord-Norges fylkeskonferanse Sametingsrådet deltok under KS Nord-Norge sitt fylkeskonferanse i Alta 3. mai. Den nye foreslåtte regioninndelingen ble tematisert, hvorpå sametingsrådet løftet behovet for å avklare rettsforholdene i den nye foreslåtte Troms-Finnmark regionen. Sametingsrådet mener at SRU 2 må tas opp og bli et sentralt tema i regjeringens regionreform. </em></p>
<p><em type="italic">4 Kunnskap </em></p>
<p><em type="italic">4.1 Samisk barnehagetilbud </em></p>
<p><em type="italic">Tilskudd til barnehager </em></p>
<p><em type="italic">Tabellen nedenfor viser status per 4. mai 2017. Det er kun for ordningen samiske barnehager og norske barnehager med samisk avdeling at søknadsfristen er gått ut. Foreløpig oversikt viser at det til denne ordningen er søkt om tilskudd for 3. 310 533,- kroner. Det er hittil innvilget 1. 392 033,- kroner fordelt på fem barnehager, derav 208 nordsamiske barn og seks sørsamiske. Søknadsfrister for ordningen til prosjekter og utviklingsarbeid er 1. juni, og for samisk språkopplæring er fristen til å søke 1. september 2017. </em></p>
<p><em type="italic">Rammeplan for barnehagens innhold og oppgaver </em></p>
<p><em type="italic">Sametinget har deltatt i prosessen om utarbeidelse av en ny rammeplan for barnehagens innhold og oppgaver, sammen med Kunnskapsdepartementet. Departementets forslag til ny rammeplan har vært på bred offentlig høring, og Sametinget har avgitt høringsuttalelse. I arbeidet med rammeplanen har det vært viktig for Sametinget å synliggjøre det samiske perspektivet.18. april hadde Sametinget administrativ konsultasjon med Kunnskapsdepartementet om rammeplanen, og 19. april var det politisk konsultasjon der Sametinget og president Vibeke Larsen deltok sammen med Kunnskapsdepartementet. Sametinget har klart å få nye punkter med i den nye rammeplanen. Blant annet skal barnehager for samiske barn fremme barnas samiskspråklige kompetanse, ta i bruk tradisjonelle lærings- og arbeidsmetoder og bygge på en samisk forståelse av naturen. Innholdet og fagområdene i samiske barnehager skal bygges på samiske språk, kultur og tradisjon. Sametinget er også fornøyd med å ha fått med i verdigrunnlaget for rammeplanen at samiske barn i barnehage skal få støtte til å bevare og utvikle sitt språk, sin kunnskap og sin kultur uavhengig av hvor i landet i de bor. Sametinget ser fortsatt behov for at det innføres en individuell rett til samisk barnehagetilbud, en egen samisk rammeplan og at skillet mellom kommuner i og utenfor samiske distrikt må oppheves. Sametinget har skrevet en pressemelding om saken i forbindelse med lansering av ny rammeplan. Revidering av kompetansestrategiplan for framtidens barnehage </em></p>
<p><em type="italic">Regjeringen vil legge frem en revidert kompetansestrategiplan i 2017. Endringene i ny rammeplan for barnehagen er hovedbegrunnelsen for en slik revidering. Høy og oppdatert kompetanse er avgjørende for kvaliteten på barnehagetilbudet, også i barnehager med samisktilbud. Sametinget er med i prosessen om revidering av kompetansestrategiplanen, og det er viktig å synliggjøre det samiske perspektivet i ny plan. På samarbeidsmøte med Kunnskapsdepartementet 22. – 23. mars i Alta ble saken om ny plan drøftet. Sametinget kom med innspill på hvilke utfordringer som er knyttet til den samiske barnehagesektor. Sametinget sitter i referansegruppen for ny kompetansestrategi, og har deltatt på møte 5. april i Oslo. 4. april deltok Sametinget på kunnskapsdepartementets nasjonale innspillskonferanse om ny strategiplan for kompetanseheving. Læremiddelsentralen Sametingets læremiddelsentral låner ut gratis materiell til barnehager, skoler, studenter og andre interesserte. Det har i denne perioden vært mest etterspørsel av lettleste bøker, plakater med ulike tema og temabaserte bøker for barnehager og skoler. I tillegg spør barnehager ofte etter forslag til opplegg om samisk språk og kultur. Læremiddelsentralen ser at det er behov for å utvikle både informasjonsmateriell, veiledningsmateriell og forslag til opplegg for barnehager, som er tilpasset barnehagenes behov slik at det sikrer det samiske innholdet i barnehagetilbudet. Læremiddelsentralen har to kofferter med samiske gjenstander, og det er stor etterspørsel etter å låne disse. Innholdet i koffertene er blant annet nordsamiske koftesett til dukker og barnehagebarn. Til nå er koffertene lånt ut til 29 barnehager, men det er mange kommuner og barnehager som fortsatt står på venteliste. Tilbakemeldinger fra barnehager og kommuner er at Sametinget burde hatt tilgjengelig flere kofferter, samt å ha utvidet tilbudet med sør- og lulesamisk innhold. Det har vært stor pågang spesielt i forbindelse med feiring av samenes nasjonaldag. Barnehageseminarer Sametinget har avholdt to barnehageseminar for barnehageansatte. Seminaret for barnehageansatte i sørsamisk område ble arrangert i Trondheim 14. – 15. mars, i samarbeid med Fylkesmannen i Nordland, Nord- og Sør-Trøndelag. Det var 40 deltakere på seminaret. Tema på seminaret var </em><em type="italic"><span type="quote">«Valg av aktiviteter som gir språkglede og læringslyst»</span>. </em><em type="italic">Det var blant annet foredrag om språkmotiveringsprosjektet Sámás Mánáin, om viktigheten av et bevisst samisk språkvalg for barn og NOU 2016: 18 Hjertespråket – Forslag til lovverk, tiltak og ordninger for samiske språk. Foredraget tok for seg bakgrunnen til NOU-en og dets forslag om tiltak på barnehageområdet. Sametingspresident Vibeke Larsen åpnet seminaret og sametingsrådet deltok. Det andre seminaret for barnehageansatte ble avholdt i Alta 26. -27. april. Tema for seminaret var barns språkutvikling og identitet. Det ble blant annet forelest om Sámás Mánáin-kampanjen, om viktigheten av et bevisst samisk språkvalg for barn, om viktigheten av å lese litteratur for barn, samt om mobbing i barnehagen. Det var 60 deltakere på seminaret. Sametingspresident Vibeke Larsen åpnet og deltok på seminaret. Barnehagedagen 2017 <span type="quote">“Vi vil leke”</span> Barnehagedagen er en årlig nasjonal markering der barnehagene åpner dørene for å synliggjøre barnehagens aktiviteter og mangfold. I år ble barnehagedagen markert 14. mars. Barnehagedagen er et samarbeid mellom Fagforbundet og Utdanningsforbundet. Målet er å synliggjøre innhold og aktiviteter i barnehagen, og bidra til å øke forståelsen for arbeidet i barnehagene. Årets tema var </em><em type="italic">“Vi vil leke“, </em><em type="italic">barnehagens arbeid med lek og lekens betydning for barns vennskap. Sametingsrådet markerte barnehagedagen ved å besøke Ilabekken barnehage i Trondheim, som er en barnehage som gir samisk språkopplæring. </em></p>
<p><em type="italic">4.2 Samisk grunnopplæring </em></p>
<p><em type="italic">Sametingets arbeid mot mobbing Elevundersøkelsen 2016 viser at 6,3 prosent av alle elevene blir mobbet to til tre ganger i måneden eller oftere. Mobbing er også et problem i det samiske samfunnet, og sametingsrådet tar dette på alvor. Sametinget tar del i den nasjonale satsingen <span type="quote">«Partnerskap mot mobbing 2017-2020»</span>, hvor 13 ulike organisasjoner har forpliktet seg til å iverksette ulike mobbeforebyggende tiltak rettet mot skoler og barnehager. I oppfølgingen av dette arbeidet utlyste sametingsrådet en slagordkonkurranse mot mobbing, hvor rådet inviterte skoler til å sende inn forslag til slagord som skulle være inkluderende og som skulle vise hvordan vi bør være mot hverandre. Målet var å bistå skolene i deres arbeid mot mobbing. Sametingsrådet fikk mange forslag, og en jury oppnevnt av sametingrådet valgte til slutt to vinnerskoler; Røyrvik skole og Karasjok skole. Disse skolene hadde utarbeidet tre slagord hver. Vinnerskolene fikk et flott banner med vinnerslagordene, en pengesum på kr 5000 og besøk av sametingspresidenten. Dette er de seks slagordene som vant Sametingets slagordkonkurranse: </em><em type="italic">- Haaj, voelpe. Hei, kompis. </em></p>
<p><em type="italic">- Edtjebe maam joem hæhtadidh? Skal vi finne på noe? </em></p>
<p><em type="italic">- Luste datnem vuejnedh. Hyggelig å se deg. </em></p>
<p><em type="italic">- Jorgal gatnjaliid bohkosin. Snu tårer til latter. </em></p>
<p><em type="italic">- Don leat áibbas buorre niego don leat. Du er perfekt som du er. </em></p>
<p><em type="italic">- Leage leat ieš, earát leat jo váldon. Vær deg selv, alle andre er tatt </em><em type="italic">. Dialog mellom Sametinget og Utdanningsforbundet Sametingsrådet anser det som viktig å samarbeide med aktuelle aktører om samisk opplæringspolitikk. I denne perioden har Sametinget innledet et nærmere samarbeid med Utdanningsforbundet sentralt og med deres samiskutvalg. Saker som vi har drøftet med utdanningsforbundet er blant annet høringen av NOU 2016:18 Hjertespråket, rammeplan for barnehager, og høring av ny Generell del- Overordnet del- verdier og prinsipper. Samarbeidsmøte med Kunnskapsdepartementet Sametinget har årlige samarbeidsmøter med Kunnskapsdepartementet, der vi har orienteringssaker og drøftingssaker på sakskartet. På møtet i mars i år orienterte departementet om situasjonen for sameskolen i Hattfjelldal, status for ny rammeplan i barnehagen, satsingen på både IKT og nordområdene, samt diverse lovsaker. Sametinget orienterte om Sametingets deltakelse i WIPCE/World Indigenous People Conference on Education, arbeidet med partnerskap mot mobbing/PPM, Sametingets plenumssak om samisk barnehagetilbud og tilskuddsordninger, samt samarbeidet mellom Sirma oppvekstsenter og Utsjok skole i regi av Samisk Parlamentarisk råd/SPR. Under det samme møtet ble det også drøftet en rekke saker, som ny kompetansestrategi for barnehagen der Sametinget skal følge opp arbeidet med Kunnskapsdepartementet. Sametinget la også fram Sametingets budsjettbehov for 2018 innenfor barnehage- og grunnopplæringssektoren, med fokus på midler til læremidler, fornying av læreplaner og språkarbeid. Sametinget etterlyste også en avklaring på hvem som har ansvar for å utarbeide samiske kartlegging- og diagnostiseringsmateriell for elever med særskilte behov. Departementet vil komme med en nærmere avklaring på dette til neste møte. Den videre oppfølgingen av NOU 2016:18 – Hjertespråket ble også diskutert. Nasjonal strategi for IKT i grunnopplæringen Kunnskapsdepartementet er i gang med utformingen av en nasjonal strategi for IKT i grunnopplæringen. Strategien er tredelt, der de ulike delene består av kompetanse, innhold og digitale ferdigheter. Sametinget har i sitt innspill til strategiplanen understreket viktigheten av at den nasjonale utdanningspolitikken sikrer at den samiske skolen og de samiske elevene får god kvalitet i opplæringen, på lik linje med norske skoler og elever. Resultater fra kartlegginger gjennomført av Senter for IKT i utdanningen (Monitor i skolen 2016/IKT-senteret), viser at det er betydelige forskjeller i norsk skole når det gjelder digital modenhet. Denne kategorien ser på faktorer som utstyr, planverk, ledelse, organisering og digital kompetanse. Regionen Trøndelag/Nord-Norge skårer lavest i digital modenhet, noe som Sametinget mener er bekymringsfullt. Sametinget påpeker at flertallet av de samiske elevene i landet er representert i denne regionen, og understreker i innspillet at det er viktig å utvikle flere digitale læremidler og andre verktøy på de samiske språkene. Sametinget mener at spesielt Senter for IKT i utdanningen og de ulike nasjonale sentrene må ansvarlig gjøres i større grad når det gjelder samiske elever. Sametinget understreker også viktigheten av å øke den digitale kompetansen blant samiske lærere og elever, noe som er spesielt viktig i forbindelse med fjernundervisning. Sametinget ber Kunnskapsdepartementet om å vurdere å innhente opplysninger om samiske elevers digitale ferdigheter og om IKT-situasjonen ved de samiske skolene i landet, samt det samiske fjernundervisningstilbudet. Dette er nødvendig for å lage bedre IKT-strategier for samiske elever og skoler. Sametinget vil følge opp Kunnskapsdepartementets videre arbeid med nasjonal strategi for IKT i opplæringen, og avventer nærmere orientering fra departementet om arbeidet videre. Styret for de samiske videregående skolene Sametingsrådet har oppnevnt to styremedlemmer til det nye styret for de samiske videregående skolene; Sigbjørn Dunfjeld med varamedlem Toini Bergstrøm og Silje Karine Muotka med varamedlem Lars Joar Halonen. Sametinget har hatt jevnlig dialog med både Kunnskapsdepartementet og utdanningsdirektoratet angående opprettelsen av et nytt styre til de samiske videregående skolene. Utdanningsdirektoratet ønsket å opprette det nye styret i løpet av april 2017, men dette har blitt utsatt da det fremdeles er noen instanser som ikke har oppnevnt sine representanter til styret. Etter det Sametinget kjenner til, har utdanningsdirektoratet en målsetning om at det nye styret skal være klart til skolestart høsten 2017. Strategi for fagfornyelsen av Kunnskapsløftet og Kunnskapsløftet samisk Læreplanene for fag i Læreplanverket Kunnskapsløftet skal fornyes i tråd med tiltakene i Meld. St. 28 </em><em type="italic">Fag - Fordypning - Forståelse </em><em type="italic">og Stortingets innstilling Innst. 19 S (2016-2017). Ifølge stortingsmeldingen skal det utvikles en strategi for fagfornyelsen som ivaretar bred involvering og tilstrekkelig tid til hvert trinn i prosessen. Kunnskapsdepartementet har utarbeidet et utkast til strategi for den kommende fagfornyelsen. Sametinget har gitt innspill blant annet om Sametingets rolle og ansvar i arbeidet med fagfornyelsen, som er ivaretatt i strategien. Sametinget og Kunnskapsdepartementet har hatt saken til drøfting på samarbeidsmøtet i mars, der det ble konkludert med at Sametinget sammen med Utdanningsdirektoratet skal forme det videre arbeidet med strategien. NetSam/Nettverk for samisk opplæring Sametinget har tildelt NetSam 800.000,- kroner i 2017. Sametingspresident Vibeke Larsen har hatt møte med lederne i NetSam i februar for å klargjøre bruken av de bevilgede midlene. På møtet ble det enighet om at halvparten av tildelingen skal brukes til frikjøp av leder og til møtegodtgjørelser for styret. Det resterende av tilskuddet skal brukes på aktiviteter for lærere. Direktetilskudd – Sørsamisk læremiddel og terminologiutvikling Avtalen mellom Sametinget, Engerdal kommune og Samisk høgskole er forlenget, og vil gjelde også i 2017. Første del av direktetilskuddet for 2017 er allerede utbetalt. Samarbeidspartene er enige om å fortsatt arbeide for en fast rammetildeling til Samisk høgskole – Senter for samisk i opplæringa. Sametinget har i flere år arbeidet for at Senter for samisk i opplæringen skal få status som et nasjonalt senter og at senteret skal få økte rammevilkår. Sametinget har fremmet dette utallige ganger i møte med departementet, gjennom konsultasjoner og ulike innspill til aktuelle stortingsmeldinger. Sametinget er derfor veldig fornøyd med at det i St.meld. 21 (2016-2017) Læringslyst, fremkommer at Kunnskapsdepartementet tar sikte på å gi Senter for samisk i opplæringa en grunnfinansiering på lik linje med de andre nasjonale sentrene. Departementet ønsker en dialog med Sametinget, Samisk høgskole og Senter for samisk i opplæringa om fremtidige oppgaver for det samiske senteret. En opprettholdelse av det sørsamiske kompetansemiljøet i Elgå, som en del av Senter for samisk i opplæringa, vil være et naturlig aspekt i denne prosessen videre. Direktetilskudd – Ovttas|Aktan|Aktesne Læremiddelportalen Ovttas|Aktan|Aktesne er et nyttig og nødvendig verktøy for skolene. Sametinget og Kunnskapsdepartementet har finansiert læremiddelportalen i flere år ved tildeling av direktetilskudd. Sametinget har bidratt med en tredjedel, og Kunnskapsdepartementet med to tredjedeler av finansieringen. Sametinget har utbetalt første del av årets direktetilskudd på en million kroner. </em></p>
<p><em type="italic">4.3 Høyere utdanning og forskning </em></p>
<p><em type="italic">Nasjonal fagstrategisk enhet for samisk høyere utdanning og forskning – NFE-samisk Sametinget er observatør i NFE-samisk og deltok på møte i enheten 25. april. Det legges i år vekt på rekruttering, koordinering av undervisningstilbud i samisk språktilbud, samisk lærerutdanning og norsk lærerutdanning med samisk språk og samisk kulturforståelse i utdanning og forskning spesielt, i tillegg til utvalgte profesjonsutdanninger. Nytt samisk forskningsprogram Program for samisk forskning blir fra 2017 et løpende program med en ikke-definert tidsperiode. Planutvalget som ble oppnevnt av programstyret i november i 2016 er nå ferdig med sitt utkast til programplanen, som gjelder fra juni 2017. Sametinget har hatt møte med leder for planutvalget 13. mars om innholdet i den nye programplanen og har avtalt konsultasjon med Norges forskningsråd etter at høringsfristen går ut 5. mai 2017. Rekruttering Sametingsrådet har 20. april hatt møte med statssekretær Anne Karin Olli fra Kommunal- og moderniseringsdepartementet og statssekretær Bjørn Haugstad fra Kunnskapsdepartementet. Sámi allaskuvla deltok også på deler av møtet via video. På møtet ble rekruttering til samisk lærerutdanning drøftet og det var enighet om å planlegge et seminar/workshop om temaet. Diverse møter Sametingspresident Vibeke Larsen hadde et møte med styremedlem Laila Susanne Vars i fakultetsstyret ved det juridiske fakultet ved UiT Norges arktiske universitet 9. mars i år. Temaet for møtet var omorganisering ved universitetet. Sametingsrådet besluttet å ikke gi noen videre uttalelse vedrørende saken. Sametinget møtte 30. mars en representant for fylkesmannen i Nordland angående rekruttering til lærerutdanning. Sametingsrådet avholdt møte med rektoratet for Nord universitet 28. april. Temaer som ble drøftet på møtet var rekruttering, utdanningstilbud i samisk språk, samisk grunnskolelærerutdanning og samisk innhold i profesjonsutdanninger. </em></p>
<p><em type="italic">5 Arealer, miljø og klima </em></p>
<p><em type="italic"><span type="quote">«Joint Viking»</span> – militærøvelse og de berørte reinbeitedistriktenes erfaringer </em></p>
<p><em type="italic">Sametingsmelding om areal og miljø som ble vedtatt i september i 2016 har som mål at Forsvarets aktiviteter skal i størst mulig grad foregå i nær dialog med rettighetshavere og brukere, og at Forsvaret skal gjennomføre sine aktiviteter på en skånsommåte samt tilpasse tidspunktene slik at de gjør minst mulig skade. </em></p>
<p><em type="italic">I vårvinter ble det gjennomført et stort militærøvelse <span type="quote">«Joint Viking»</span> i et område som strekte seg fra Porsangmoen, Lakselv, Olderfjord og Skaidi til Alta. I alt tre reinbeitedistrikter ble berørt av øvelsen, reinbeitedistrikt 30C Nuortabealli, reinbeitedistrikt 16 og reinbeitedistrikt 14A Spiertagáisa. </em></p>
<p><em type="italic">Sametinget har vært i kontakt med reinbeitedistriktene for å høre om deres erfaringer om øvelsen. Distriktene melder om at det har vært dialog med Forsvaret i forkant av øvelsen, der distriktene er blitt orientert om hvordan øvelsen var tenkt gjennomført. Distriktene melder også at deres synspunkter er også blitt tatt i hensyn. Det meldes om at dialogen har forbedret seg siden forrige storøvelse i Finnmark som var for to år siden. </em></p>
<p><em type="italic">Distriktene har litt ulike opplevelser av konsekvensene av øvelsen. Dette har sammenheng med at arealene som var berørt av øvelsen brukes til beite i ulike tider på året. Til dels vil omfanget av skadene på gjerder og anlegg ikke bli avklart før etter at snøen er tint på fjellene. Dette er ikke før langt ut i juni. For andre som har hatt dyr i øvelsesområdet, har Joint Viking vært mer utfordrende. Dyr har måtte flyttes ut av området med trailer og til dels har kjøretøyene medført en del forstyrelser for reinflokkene. Forsvaret har invitert alle berørte partene på evalueringsmøtet i slutten av mai. Gruvedrift i Nussir og Gumpenjunni Sametingsrådet deltok 25. mars 2017 på Naturvernforbundet i Finnmark sitt åpne seminar om gruvedrift i Billefjord. Sametingsrådet har også bidratt med å dekke kostnadene til aksjonen </em><em type="italic">Redd Repparfjord </em><em type="italic">som ble avholdt 19. mars 2017. Direktoratet for mineralforvaltning har ikke sendt på høring søknad om konsesjon for oppstart av gruvedrift, etter bestemmelsene i mineralloven. Dersom Sametinget og/eller Finnmarkseiendommen (FeFo) går imot at det gis konsesjon skal saken oversendes Nærings- og fiskeridepartementet for behandling. Beslutningen er konsultasjonspliktig. Et vedtak i departementet kan videre påklages til Kongen i statsråd. FeFo skal også behandle saken etter finnmarksloven § 10, jf. § 4, og dersom minimum to av representantene oppnevnt av Sametinget går imot tiltaket begrunnet i Sametingets retningslinjer for endret bruk av utmark, skal saken oversendes Sametinget for uttalelse. Siden FeFo sitt styre er valgt etter forholdstallsprinsippet vil en slik uttalelse måtte legges fram for behandling i Sametingets plenum. Etter en uttalelse fra Sametinget kan FeFo oversende saken til Justis- og beredskapsdepartementet for endelig vedtak etter finnmarksloven. Høyesterettsbehandling av Hålogaland lagmannsretts dom om at ekspropriasjonsskjønn kan fremmes for gjennomføring av Langsundforbindelsen Høyesterett sitt ankeutvalg har 26. april 2017 besluttet å tillate at det fremmes en anke i saken om reguleringsplan og ekspropriasjonsvedtaket er ugyldig for Fylkesveg 863 Langsundforbindelsen. Det som tillates fremmet i anken er spørsmålet om reguleringsplanen, og dermed også ekspriopriasjonsvedtaket, er ugyldig som følge av manglende konsekvensutredning og videre om ekspropriasjonsvedtaket er i strid med FN-konvensjonen om sivile og politiske rettigheter (SP), artikkel 27. Sametinget oversendte 13. januar i år brev til Reinøy reinbeitedistrikt der det gis uttrykk for at det vil være ønskelig at Høyesterett tar inn saken og avklarer rettstilstanden på flere spørsmål som er av prinsipiell betydning. Disse spørsmålene knytter seg til hva som er et tilstrekkelig utredningsgrunnlag (SP 27), hva som må være grunnlag og innhold i konsultasjoner (SP 27, jf. UNDRIP art. 19 og ILO 169 art. 6 og 7 mv.), hva som er tilstrekkelige og troverdige beregninger for investeringskostnader for forvaltningsavgjørelser om hva som er KU-pliktig (SP 27 og KU-bestemmelsen), og hvordan forpliktelsene etter artikkel 27 i FN-konvensjonen om sivile og politiske rettigheter vurderes for om tiltak kan godkjennes uten at det medfører sannsynlighet for nekting eller vesentlig krenking av samisk kultur og næringsutøvelse. Sametinget foretok i brevet sine egne vurderinger av de aktuelle rettslige spørsmålene. Sametinget sitt brev ble vedlagt anken fra Reinøy reinbeitedistrikt. Sametingsrådet er innstilt på å kunne avgi en skriftlig forklaring, jf. tvisteloven § 15-8 siden saken berører spørsmål av allmenn interesse for sikring av samiske rettigheter. </em></p>
<p><em type="italic">6 Næringer </em></p>
<p><em type="italic">6.2 Primærnæringer </em></p>
<p><em type="italic">Marine næringer Sametinget har blitt kontaktet av flere fiskere om å få økt årets tilleggskvote av Kystfiskekvoten denne våren. Fiskerne hadde fisket opp årets maksimalkvote i åpen gruppe og sin tilleggskvote av Kystfiskekvoten. Ut fra denne situasjonen anså sametingsrådet det som riktig og viktig å heve tilleggskvoten til åpen gruppe. Sametinget henvendte seg til Fiskeridirektøren og ba om at tilleggskvoten innenfor kystfiskekvoten måtte økes med ti tonn per fartøy, slik som Sametinget hadde foreslått. Kvoteøkningen trådte i kraft 31. mars, men da som et maksimalkvotetillegg. Sametinget fikk 2. mai beskjed fra Fiskeridirektoratet om at kvantumet på 3.000 tonn i Kystfiskekvoten – for første gang siden avsetningen kom i 2012 – ville bli oppfisket, og at maksimalkvotetillegget på ti tonn dermed ville bli stoppet. Sametinget anser oppfisket kvantum som noe positivt og som en bekreftelse på at det er behov for en egen avsetning av torsk til sjøsamiske områder, slik Kyst- og Fiskeridepartementet og Sametinget ble enige om i behandlingen av St.prop. 70L (2011-2012). Sametinget ba samme dag Nærings- og fiskeridepartementet om at Fiskeridirektoratet ikke offentliggjorde sin melding om stopp i fisket før departementet og Sametinget fikk drøftet saken og blitt enige om videre behandling, praktisering og forvaltning av Kystfiskekvoten. 4. mai besluttet Fiskeridirektøren å stoppe fisket med virkning fra 8. mai etter torsk nord for 62°N for fartøy i åpen kystgruppe, som fisker innenfor kystfiskekvoten da avsetningen ble beregnet å være oppfisket. Beslutningen om å stoppe fisket omfattet kun maksimalkvotetillegget som ble gitt 31. mars tidligere i år, og fisket vil fortsette innenfor det garanterte kvotetillegget på 16 tonn. Sametinget reagerte med å sende ut en pressemelding, der Sametingsrådet oppfordret Fiskeridirektøren om å trekke tilbake stoppordren, ettersom dette vil slå skjevt og urettferdig ut for de fiskerne som bor i de områdene der fisken kommer sent inn. Jordbruk Sametingsrådet er kritisk til at Sametinget ikke blir konsultert i den norske jordbrukspolitikken. I møte med Landbruks- og matdepartementet 17. mars tok Sametinget opp Sametingets rolle i jordbrukspolitikken. Sametingsrådet viste til at konsultasjonsavtalen praktiseres ulikt i de ulike departementene. Tilbakemeldingen fra departementet var at de ville undersøke hvordan Nærings- og fiskeridepartementet praktiserer konsultasjonsavtalen. Samtidig presenterte Sametingsrådet sitt innspill til jordbruksavtalen for 2017. Sametingsrådet la vekt på at Stortingsmelding <span type="quote">«Endring og utvikling – en fremtidsrettet jordbruksproduksjon»</span>, som ble fremmet i desember 2016 ville gi dramatiske konsekvenser for jordbruk i samiske områder. Sametingsrådet understreket betydningen av blant annet å sikre lønnsomheten i jordbruket, å opprettholde de mindre brukene og å videreføre samvirkeforetakenes rolle i jordbruket. Til slutt fremmet Sametingsrådet krav om å gjeninnføre overføringene fra jordbruksavtalen til Sametinget. Sametingets tilskuddsmidler bidrar til utvikling i jordbruksnæringen gjennom prosjektet SápmiAgri. Det første møtet i SápmiAgri ble holdt i april i år, og Sametinget har vært med på å finansiere det tre-årige prosjektet. Prosjektet har som mål å skape positiv utvikling i jordbruket i de fem kommunene Porsanger, Kautokeino, Karasjok, Tana og Nesseby. I prosjektet skal det jobbes for overtakelse og etablering i jordbruksnæringen, øke byggeaktiviteten, bedre bedriftsøkonomien, samt mer kompetanse og bedre omdømme for jordbruksnæringen. Rovvilt Sametinget deltok i mars i år på møte i kontaktutvalget for rovviltforvaltning. Foruten Sametinget består utvalget av landsdekkende organisasjoner, samt departementene som deltar som observatører. Kontaktutvalget har som funksjon å være kontaktforum både mellom deltakende aktører og overfor forvaltningsmyndighetene. Sametingsrådet har også avgitt høringsuttalelser i følgende saker: </em><em type="italic">- Forslag til ny forskrift om erstatning for tap og følgekostnader når tamrein blir drept eller skadet av rovvilt </em></p>
<p><em type="italic">- Forvaltning av kongeørn </em><em type="italic">- Evaluering av regional rovviltforvaltning </em><em type="italic">- Forslag til endring av naturmangfoldloven og rovviltforskriften – lisensfelling av ulv </em><em type="italic">Reindrift Sametinget har deltatt i møte i regionalt samarbeidsfora for samisk og reindriftsfaglig medvirkning i forvaltning av reindriften for Finnmark. På møtet var det blant annet fokus på utvikling av internt selvstyre, samt konfliktløsende tiltak og meklingsordninger for reindrifta. Videre informerte Mattilsynet om situasjonen med skrantesyke (CWD). </em></p>
<p><em type="italic">Sametinget har fulgt reindriftsforhandlingene mellom Norske Reindriftsamers Landsforbund (NRL) og Landbruks- og matdepartementet som observatør. Det ble oppnådd enighet mellom partene om en ny reindriftsavtale for perioden 1. juli 2017 til 30. juni 2018. Avtalen har en økonomisk ramme på 118,6 millioner kroner, noe som er en økning på 4,1 millioner kroner fra den forrige avtalen. Hovedmålet for den inngåtte avtalen er å utvikle reindriftsnæringen som en rasjonell markedsorientert næring som er bærekraftig over tid. </em></p>
<p><em type="italic">Sametingsrådet hadde i sitt innspill blant annet vektlagt rekrutteringstiltak, der man ba avtalepartene om å sikre finansiering av fagbrevordningen for reindriftsnæringa. Sametingsrådet er tilfreds med at ordningen er videreført i reindriftsavtalen. Sametingsrådet spilte videre inn at avtalepartene må prioritere likestillingstiltak. Sametingsrådet mener derfor at vilkår om kjønnsrepresentasjon for Norske Reindriftssamers Landsforbunds styre og lokallag er et viktig tiltak. Sametingsrådet ba videre avtalepartene om å øke distriktstilskuddet, og er tilfreds med at både reinbeitedistriktene og Norske Reindriftssamers Landsforbund fikk en økning i tilskuddet. Sametingsrådet hadde også spilt inn en økning av reindriftsavtalens budsjettramme til virkemidler som vil styrke reindrifta som en familiebasert næring, og konstaterer at dette ikke er prioritert i større grad i den inngåtte avtalen. Sametinget har gitt tilskudd på 250.000,- kroner til Min Boazu, Karasjok for nyetablering av bedrift innen oppkjøp og videre salg av reinkjøtt og biprodukter. Sametinget har også gitt støtte på 190.000,- kroner til Per M. Buljo, Kautokeino til investeringer knyttet til reintransport. Sametinget har 25. april i år deltatt på et møte mellom Norske Reindriftsamers Landsforbund (NRL) og Landbruks- og matdepartementet om den kritiske beitesituasjonen, særlig i Finnmark. Det har ikke vært så dårlige beiteforhold i fylket siden år 2000. På møtet ble det drøftet hvilke tiltak som kan iverksettes på kort tid, samt behovet for et langsiktig arbeid knyttet til kriseberedskap. På kort sikt er det viktig å sikre reindriftsnæringen tilgang til fôr. Stortingsmelding om reindrift Sametingsrådet har deltatt på høring 26. april om ny stortingsmelding om reindrift i Stortingets næringskomité. Stortingsmeldingen ble lagt fram av regjeringen 5. april. Sametingets hovedinntrykk av Stortingsmeldingen er at det fortsatt er kontroll- og reguleringsbehov som er det bærende elementet i meldingen. Det varsles ingen endring i den politiske retningen. Regjeringen foreslår endringer i reindriftsloven som ikke lever opp til de folkerettslige forpliktelser som Norge er bundet av. Norge har forpliktet seg til å innhente samenes representative institusjoners frie og forhåndsinformerte samtykke før vedtakelse og gjennomføring av lover eller administrative tiltak som berører samene. Verken Sametinget eller NRL har gitt sin tilslutning til de lovendringene som foreslås. Regjeringen vil prioritere økologisk bærekraft i Reindriftslovens formålsparagraf. NRL og Sametinget påpekte under konsultasjonene at dette må innebære et sterkere fokus på sikring av arealgrunnlaget for reindrift og reduksjon av rovdyrtap som viktige aspekt av økologisk bærekraft. Partene understreket videre at en prioritering av økologisk bærekraft også må gjenspeiles i reindriftslovens bestemmelser om sikring av reindriftens arealer. Dette imøtekom ikke departementet. Det forslås også å endre reindriftsloven for pålegge reindriftssamene å individmerke rein med elektroniske chip, for å sikre kontrollmuligheter for forvaltningsmyndighetene. Merking av rein er et grunnleggende element i den tradisjonelle samiske reindrifta og reindriftskulturen, og det er derfor svært problematisk å innføre obligatorisk individmerking av rein på nåværende tidspunkt. En utvikling mot bruk av individmerker/chip må drives av reindriftssamene selv. Regjeringen slår videre fast i meldingen at det er viktig å øke verdiskapingen i næringen, men hovedfokus på tiltakssiden er rapportering, elektronisk individmerking og kobling av klassifiseringssystemet opp mot tilskudd. Sametinget har stilt seg tvilende til om en slik detaljregulering av reindriftsnæringen vil føre til økt verdiskaping. Sametinget har videre uttrykt skuffelse over at regjeringen viser et svært lavt ambisjonsnivå knyttet til arealvern for reindrifta, og det fremmes i realiteten ikke noen nye tiltak i stortingsmeldingen for å sikre reinbeitearealene. Det er grunnleggende uenighet mellom regjeringen, og NRL og Sametinget om hvorvidt reindriftsloven og forvaltningen er i tråd med Norges folkerettslige forpliktelser. Sametinget har spilt inn behovet for både en gjennomgang av reindriftsloven og en utredning av en framtidig reindriftsforvaltning, vurdert opp mot folkeretten. Det har vært gjennomført en omfattende konsultasjonsprosess. Det er ikke oppnådd enighet mellom regjeringen, Sametinget og NRL om de fleste tiltakene som regjeringen fremmer i meldingen. Sametingets anbefaling til Stortingets næringskomité er å utsette behandlingen av meldingen, og bruke noe mer tid på å vurdere forslagene, i tillegg til å gjennomføre en mer omfattende høringsprosess. Reindriftsnæringen må få mulighet til å sette seg inn i meldingen, samt bli hørt av næringskomiteen. Det vil ikke være mulig med den tidsrammen som det nå er lagt opp til. Sametinget mener videre at det må legges til grunn et bedre kunnskapsgrunnlag for en stortingsmelding om reindrift. </em></p>
<p><em type="italic">6.3 Variert næringsliv, kombinasjons- og utmarksnæringer, verdiskapning og nyetableringer </em></p>
<p><em type="italic">Sametinget deltok i mars på møte i Innovasjonsplattform Troms. Prosjektet ledes av næringshagene i Troms og har som mål å øke samarbeid og synergieffekter mellom innovasjonsaktører i Troms fylke. Sametinget deltok også i slutten av mars på konferansen <span type="quote">«Algeproduksjon i Barentsregionen»</span>. Konferansen ble holdt i Tana. Konferansen ble arrangert av Barents Seaweed AS, Tana i samarbeid med Linken næringshage AS, Båtsfjord og Sápmi Næringshage AS, Tana. Algeproduksjon kan bli en spennende næringsvei i fremtiden, som både vil være bærekraftig og fornybar. Gjennomføringen av denne konferansen i Tana viser hvor viktig næringshagene er for å støtte gründere og initiativtakere, nyutvikling og nytenking i samiske områder. Å fjerne grensehindringer på Nordkalotten er viktig for små samiske næringsaktører som handler over landegrensene. Sametinget deltok i april på informasjonsmøte om et utviklingsprosjekt om grensetjeneste for bedrifter. Utviklingsprosjektet har til formål å gjøre grensekryssing for virksomheter på Nordkalotten enklere. Det treårige prosjektet har fått finansiell støtte av Interreg Nord-programmet. Utmarksnæring Det er behov for en sterkere og mer slagkraftig organisering av utmarksnæringen og utmarksutøverne. Sametingsrådet har hatt møte med Sámi bivdo- ja meahcástansearvi, der temaet var framtidig organisering av utmarksforeningene i de ulike kommunene. Sametingsrådet er positiv til at man ønsker å få på plass en sterkere organisasjon. </em></p>
<p><em type="italic">6.4 Samisk kulturnæring </em></p>
<p><em type="italic">Sametinget satser videre på kulturnæring som en viktig levevei for samene i fremtiden. Sametingets kulturnæringskonferanse ble arrangert 15. – 16. mars 2017i Kautokeino, og Sametinget har som ambisjon at konferansen skal være den viktigste møteplassen for samisk kulturnæring. President Vibeke Larsen deltok på konferansen, der hun åpnet og oppsummerte begge dagene. Konferansen hadde i overkant av 90 deltakere, som Sametinget anser å være meget høyt. Det var mange gode samiske foredragsholdere, slik som Nils Gaup og Ellinor Utsi. Sametinget har fått tilbakemeldinger fra konferansedeltakerne om at de generelt var meget fornøyd med konferansen. Bedriftsutviklingsprogrammet Dáhttu sin andre samling ble gjennomført i Kautokeino 28. – 29. mars. En siste samling gjenstår før Sametinget går i gang med rekrutteringen av deltakere til Dáhttu 2.0, som er et tilbud for veletablerte bedrifter med en ambisjon om videre vekst. Sametinget har bestilt en undersøkelse fra Norut som skal omhandle hvordan vi kan øke etablererfrekvensen i Sápmi, herunder å skape flere robuste bedrifter med en større overlevelsesgrad. Spørreundersøkelsen er sendt til nyetablerere som har mottatt etablererstøtte fra Sametinget, og nyetablerere som har deltatt på etablererkurs i regi av Sametinget. Samisk reiseliv Sametingsrådet mener at det er et stort potensial i å utvikle samiske reiselivsprosjekter, spesielt nå som reiselivsnæringen i nord blomstrer. Sametingsrådet er glad for at prosjektet Johtit – Samisk reiseliv nå er i gang. Johtit er et 3-årig samarbeidsprosjekt mellom NordNorsk Reiseliv, de tre nordligste fylkene og Innovasjon Norge, og som ledes av førstnevnte. Hensikten med reiselivsprosjektet er å styrke kompetansen og markedstilgangen for samiske reiselivsbedrifter. Sametinget har bevilget 850.000,- kroner til prosjektet. Første møte i styringsgruppa ble avviklet i begynnelsen av mai, som forøvrig består av representanter fra Sametinget, NordNorsk Reiseliv og en reiselivsbedrift fra hver av de tre nordligste fylkene. Totalt 25 ulike samiske reiselivsprosjekter fra de tre nordligste fylkene får muligheten til å delta i prosjektet, der kompetanseheving og profesjonalisering vil stå sentralt. Dette er særlig viktig for at de samiske reiselivaktørene skal bli bedre rustet til å levere og ta del av merkevaren Nord-Norge. </em></p>
<p><em type="italic">7 Kultur </em></p>
<p><em type="italic">Internasjonalt kunstkollektiv i Máze Office of Contemporary Art (OCA) har gjennomført et folkemøte i Máze rundt etableringen av en kunstnerbolig i huset til Máze-kollektivet. Bakgrunnen til folkemøtet er at OCA opplever stor internasjonal etterspørsel etter samisk kunst, samtidig som de mener at samisk kunst blir lite ivaretatt nasjonalt. OCA i samarbeid med Documenta, som er et av verdens viktigste kunstmønstringer, søker å etablere et kunstnerkollektiv i Máze. Kollektivet er tenkt å være en kunstnerbolig primært for urfolkskunstnere fra hele verden. 24. april ble det gjennomført en befaring av Máze-kollektivet (Máze kunstsenter) der Kautokeino kommune hadde utarbeidet en tilstandsanalyse med investeringsbehov. OCA trakk frem viktigheten av det samiske miljøet. Generalforsamling Várdobáiki Sametinget deltok på generalforsamling for Várdobáiki samisk senter AS 18. april. Etter Sametingets forslag ble Susanne Langstrand-Andersen valgt som styremedlem, med Sigbjørn Skåden som vararepresentant. Else Grete Broderstad ble valgt som styreleder. Det ble informert om den planlagte flyttingen av Várdobáiki til nye lokaler i Evenskjer sentrum, som skal skje før 1. november 2017. Det nasjonale museumsmøtet i Fredrikstad Det nasjonale museumsmøtet ble arrangert i Fredrikstad 29. – 30. mars med temaet </em><em type="italic">likeverd </em><em type="italic">. Sametingsrådet deltok i to politikerdebatter og utfordringene for de samiske museene, som har begrensede økonomiske rammer og behov for nye bygg, ble godt belyst. Nordnorsk kunstmuseum ble kåret til årets museum 2017. I begrunnelsen ble det blant annet trukket frem at museet i en periode i 2017 omskapte seg selv til det ikke-eksisterende Samiske kunstmuseum som en performance, i samarbeid med RiddoDuottarMuseat. Árran julevsáme guovdásj/lulesamisk senter og Museene i Sør-Trøndelag (MIST) var også nominert til denne prisen. Árran julevsáme guovdásj/lulesamisk senter var nominert for sin samfunnsrolle der de belyser ulike tabubelagte temaer ved å bringe samiske erfaringer frem i lyset. Besøkte Dáiddadallu Sametingspresident Vibeke Larsen deltok på utstillingsåpning ved Dáiddadallu i forbindelse med påskefestivalen i Kautokeino. Presidenten hadde også et møte med kunstnerkollektivet vedrørende kunstnerkollektivets videre arbeid og behov, samt de mulighetene som Sametinget har for å støtte opp om kunstnerinitiativet. Møte med SÁLÁS Sametinget har i denne perioden hatt et møte med SÁLAS (Sámi Lágádus ja Aviisa Searvi) der ulike litteraturtiltak har blitt diskutert. På møtet ble man enige om to oppfølgingstiltak. Det første tiltaket er å opprette en arbeidsgruppe som skal se nærmere på regelverk og tilskuddsordningen i forhold til forlagenes behov. Det andre er en oppfølging av NORLA, som er senter for norsk litteratur i utlandet, og dets initiativ til Frankfurt 2019. Prosjektet retter seg mot forfattere, forlag og andre kulturaktører om å lage et attraktivt program ved verdens største bokmesse, Bokmessen i Frankfurt, om to år da Norge er valgt ut som gjesteland. Møte med NORLA Sametinget har også hatt et møte med NORLA der man har diskutert hvilken rolle Sametinget skal ha i prosjektet Frankfurt 2019. Sametinget vil være en samarbeidspartner til NORLA, og har tatt på seg ansvaret med å samordne den samiske deltakelsen ved verdens største bokmesse. Sametinget vil samarbeide med samiske litteraturaktører samt andre aktuelle kulturaktører i forhold til NORLA. </em></p>
<p><em type="italic">7.3 Samiske kulturinstitusjoner som arena for formidling og opplevelse av samisk kultur </em></p>
<p><em type="italic">Nordnorsk kulturavtale – Samiske kulturinstitusjoner Sametinget har tatt opp forholdet til Sámi Dáiddaguovddáš/Senter for samisk samtidskunst (SDG) med Finnmark fylkeskommune i forbindelse med revidering av den nordnorske kulturavtalen. Sametinget viser til at det er Sametinget som har forvaltningsansvaret for den ene samiske institusjonen, Sámi Dáiddaguovddáš /Senter for samisk samtidskunst (SDG), som i dag er en del av nordnorsk kulturavtale og der Sametinget yter størstedelen av driftstilskuddet. Sametinget hadde forventet en tettere dialog med fylkeskommunen vedrørende den videre prosessen med revidering av nordnorsk kulturavtale for perioden 2017 – 2020, med bakgrunn i at fylkeskommunen har signalisert at de vurderer å ta ut støtten til Sámi Dáiddaguovddáš/Senter for samisk samtidskunst (SDG) for å gi plass til Beaivváš Sámi Našunálateáhter i stedet. Sametinget har også forvaltningsansvar for det samiske nasjonalteateret, og gir 21,1 millioner kroner i støtte til teateret i 2017. Sametinget påpeker at fylkeskommunen på bakgrunn av disse faktorene burde ha tatt kontakt med Sametinget for å avklare forholdene rundt Sámi Dáiddaguovddáš/Senter for samisk samtidskunst (SDG) vedrørende den nordnorske kulturavtalen. Sametinget har sin henvendelse til fylkeskommunen vært tydelig på at Sámi Dáiddaguovddáš/Senter for samisk samtidskunst (SDG) må prioriteres, og at senteret fortsatt må være en del av den nordnorske kulturavtalen. Sametinget og SDG har vært åpen om at situasjonen ved senteret ikke var optimalt frem til våren 2016, men at dette har endret seg radikalt. Senteret framstår i dag som noe helt annet enn i fjor, og Sametinget har full tillit til at SDG gjør en utmerket jobb med å fremme samisk kunst og samtidskunst. Sametinget viser i sin henvendelse til fylkeskommunen til et par interessante pågående kunstprosesser, som ikke hadde kommet i stand uten innsatsen til Sámi Dáiddaguovddáš/Senter for samisk samtidskunst (SDG). Sametinget nevner eksplisitt kunstutstillingen Documenta, som har nærmere en million besøkende. Til Documenta 14 som arrangeres i år, er det invitert seks samiske kunstnere som får stille ut kunsten sin på åpningen av verdens største kunstutstilling. De samiske kunstnerne er: Britta Marakatt-Labba, Hans Ragnar Mathisen, Joar Nango, Synnøve Persen, Máret Anne Sara og Niillas Somby. Det andre eksempelet som Sametinget viser til, er initiativet fra Office of Contemporary Art (OCA) og Sámi Dáiddaguovddáš/Senter for samisk samtidskunst (SDG) som ønsker å bygge opp et Máze-house i Máze i Kautokeino. Selve huset er planlagt å være en kunstnerbolig for urfolkskunstnere fra hele verden, og er et samarbeid med nevnte Documenta. OCA er i tillegg også arrangør for IKT Congress 2017 ( </em><em type="italic">The International Association of Curators of Contemporary Art), </em><em type="italic">som finner sted i Oslo og i Tromsø i mai i år. Kongressen arrangerer symposium eller en konferanse i Oslo, med tittel <span type="quote">“ČSV: Sápmi from Sámi Perspectives”</span>, som tematiserer dekolonisering og urfolksperspektivet i samtidskunsten. Denne tar utgangspunkt i 100-års jubileet for det første samiske landsmøtet. Samiske kunstinstitusjoner og andre kunstaktører i Sápmi og Nord-Norge har også samarbeidet om kongressens andre del, som arrangeres i Tromsø. Sametinget mener at disse eksemplene tydeliggjør den viktige rollen som Sámi Dáiddaguovddáš/Senter for samisk samtidskunst (SDG) har for både samisk kunst og kultur, men også for det internasjonale samarbeidet med OCA og Documenta, som tar den samiske kunsten ut i verden og som setter Nord-Norge på verdenskartet. Sametinget mener at man bare er i startgropen med å fremme samisk kunst og nordnorsk kultur i verden, og at den samiske kunsten er avhengig av fortsatt støtte til SDG over den nordnorske kulturavtalen for å nå sitt internasjonale potensial. </em></p>
<p><em type="italic">7.5 Samisk idrett </em></p>
<p><em type="italic">De tre samiske idrettsorganisasjonene som mottar direktetilskudd fra Sametinget, Sámi heargevuodjinlihttu (SHL), FA Sápmi og Sámiid valáštallanlihttu-Norga (SVL-N), har underskrevet en avtale om etablering av en ny organisering av samisk idrett. Avtalen er kommet i stand etter en prosess ledet av konsulentselskapet Noodt &amp; Reiding. Avtalen innebærer at det opprettes en paraplyorganisasjon for samisk idrett med tre underliggende særforbund. Disse er: særforbund for ski, friidrett- og lasso, særforbund for reinkappkjøring og særforbund for fotball. Avtalen tar sikte på at dagens idrettsorganisasjoner gjør de nødvendige beslutninger på sine respektive årsmøter, og at de nye særforbundene er formelt opprettet innen 1. september 2017. I avtalen heter det også at den nye organisasjonen fremmer et samlet budsjettbehov til Sametinget innen 1. oktober i år. Sametingsrådet tar sikte på å innarbeide et samlet tilskudd til samisk idrett i forslaget til Sametingets budsjett for 2018. I en interimfase frem til 31.12.2018 påtar SVL-N seg ansvaret med å være paraplyorgan inntil alle nødvendige tilpasninger og endringer er formelt gjennomført. Målet er at en ny og endelig organisasjonsmodell skal tre i kraft fra 1. januar 2018. </em></p>
<p><em type="italic">8 Kulturminnevern </em></p>
<p><em type="italic">Om arbeidet med Várjjat siida Sametinget har over flere år lagt ned et stort arbeid i dokumentasjon og utredning av vårt forslag om å innlemme Várjjat siida som et verdensarvsted på UNESCOs verdensarvliste, og søknadsmaterialet er godt bearbeidet. Sametinget har underveis også sikret en samisk, lokal og regional forankring. Det potensielle verdensarvstedet Várjjat siida er, med sine fremragende universelle verdier, sin udiskutable autentisitet og integritet, sitt gode vern og sin solide forankring, forvaltning og formidling, overmodent for oppføring på Norges tentative liste, slik at nominasjonsarbeidet kan komme i gang. Som verdensarvsted vil det bidra til å fylle viktige mangler som ICOMOS ( </em><em type="italic">International Council on Monuments and Sites) </em><em type="italic">har påpekt at verdensarvlisten har. Sametinget er sikre på at det vil bli godt mottatt også internasjonalt, som et arktisk urfolksinitiativ for et område med en bemerkelsesverdig tidsdybde, kvalitet, kvantitet, kompleksitet og kontinuitet. Sametinget har jobbet aktivt med saken og tok initiativ til et møte med Riksantikvaren for en avklaring på prosessen, som etter Sametinget sitt syn har tatt unødvendig lang tid. Sametingspresident Vibeke Larsen møtte riksantikvar Jørn Holme 3. mai for å diskutere videre arbeid med verdsarvinitiativet, og det ble gitt klare signaler om at forberedelser til innskriving på Norges tentative liste vil avsluttes i løpet av året. Møtet på politisk plan vil bli fulgt opp med et administrativt møte umiddelbart. Det tas her sikte på å avklare detaljer i presentasjonen av området. Faste årlige møter mellom Sametinget og Riksantikvaren På møtet mellom Sametingspresidenten og Riksantikvaren ble det også avtalt å videreføre kontakten i form av faste, årlige møter på politisk nivå. Møtene vil kunne være en arena for å diskutere overordnede prioriteringer, bevaringsprogram, samarbeidsprosjekter og øvrige saker av felles interesse. Kulturhistorisk landskap av nasjonal interesse (KULA) Arbeidet med Kulturhistorisk landskap av nasjonal interesse (KULA) har blitt videreført i flere fylker. Hensikten med KULA er at landskapene skal synliggjøres og ivaretas i kommunal planlegging. Riksantikvaren skal publisere et hefte for hvert fylke som presenterer landskapene, og Sametinget har på oppdrag fra Riksantikvaren foreslått samiske landskap i de ulike fylkene og arbeider med å produsere tekstene. Tekstene som gjelder Troms er nå nesten ferdigskrevet, og Riksantikvaren vil gjennomføre en høringsrunde. Sametinget har tidligere foretatt en utvelgelse av samiske områder i Nordland og jobber nå med beskrivelsene. Det har vært også vært avholdt møte mellom Riksantikvaren, fylkene i Trøndelag og Sametinget hvor Sametinget presenterte forslagene til landskap i denne regionen. Sametinget foreslår følgende områder som samiske landskap i trøndelagsfylkene: </em><em type="italic">- Kolvereid </em><em type="italic">- Hofles i Nærøy </em><em type="italic">- Marsteinsvola </em><em type="italic">- Volhaugen i Verdal, Fosen </em><em type="italic">- Selan i Verran </em><em type="italic">- Gressåmoen i Snåsa. </em><em type="italic">Utvalgte kulturlandskap i jordbruket (UKL) Fra tidligere er det samiske jordbrukslandskapet Skardalen i Kåfjord kommune valgt ut som et nasjonalt kulturlandskap. Sametinget har deltatt i møter i referanse-/arbeidsgruppa for UKL Skardalen. Arbeidsgruppa har også lagt fram flere forslag til nye utvalgte landskap. Av disse har Landbruks- og matdepartementet valgt ut området Skallan/Rå i Kvæfjord. Bevaringsprogrammet for utvalgte arkeologiske kulturminner (BARK) Sametinget har arbeidet videre med tilretteleggingstiltaket BARK Saltfjellet. Arbeidet er nå inne i den siste fasen med produksjon av kulturhistorisk hefte og skilt i seks ulike kulturmiljøer. Arbeidet med kultursti på Spildra i Kvænangen har også blitt videreført. Skiltene og merkepinner, som skal monteres i løpet av sommerhalvåret, er satt i produksjon. </em></p>
<p><em type="italic">8.1 Forvaltning av kulturminner </em></p>
<p><em type="italic">Forvaltningsplan for fredete bygninger </em></p>
<p><em type="italic">I løpet av prosjektet </em><em type="italic"><span type="quote">«Identifisering og registrering av samiske bygninger»</span> </em><em type="italic">har antallet kjente automatisk fredete samiske bygninger økt fra cirka 60 til foreløpig cirka 800 bygninger. Dette har skapt behov for en plan for fredete samiske bygninger. Sametinget har utarbeidet en forvaltningsplan som Sametingsrådet skal legge fram for plenum. Bygningsvernprosjektet har forberedt årets befaringer i kommunene Tromsø, Karlsøy, Balsfjord og Tysfjord. 2017 er siste befaringssesong i prosjektet. Det skal avholdes en offisiell avslutningsmarkering for bygningsvernprosjektet med inviterte gjester og publikum. Sametinget har forberedt arrangementet i samarbeid med Klima- og miljødepartementet og Riksantikvaren. </em></p>
<p><em type="italic">9 Helse og sosial </em></p>
<p><em type="italic">9.2 En god helse og likeverdige helse- og sosialtjenester </em></p>
<p><em type="italic">Utviklingssenter for sykehjem og hjemmetjenester for den samiske befolkningen Helse og omsorgsdepartementet har gjennomført en omorganisering av utviklingssentre for sykehjem og hjemmetjenester i alle fylker i 2016. På anmodning fra Sametinget ble videreutvikling av samisk utviklingssenter tatt ut i en egen prosess. Helsedirektoratet har nå fått i oppdrag fra Helse og omsorgsdepartement å utrede en videreføring av utviklingssenter for sykehjem og hjemmetjenester for den samiske befolkning, som innebærer både organisering og struktur. Deriblant skal utviklingssenteret ses i sammenheng med andre samiske kompetansemiljøer. Helsedirektoratet har i samarbeid med Sametinget, opprettet en arbeidsgruppe/rådgivingsgruppe som skal delta i prosessen. Det er gjennomført et dialogmøte hvor representanter for ulike samiske helsefagmiljøer, kommuner i forvaltningsområdet, samiske språksentre, fylkesmennene, og utviklingssentre i de tre nordligste fylkene var invitert. Direktoratets oppdrag sendes til behandling i Helse- og omsorgsdepartementet høsten 2017. Sametinget har varslet konsultasjoner om et fremtidig samisk utviklingssenter. Videreutvikling av Samisk helsepark Sametinget har over flere år vært i dialog med sentrale og regionale helsemyndigheter for å få etablert Samisk helsepark. Samisk helsepark er tenkt som en samorganisering av spesialisthelsetjenester til samiske pasienter innen somatikk og psykisk helse og rus. Tilbudet skal være nasjonalt, med satellitter i ulike samiske områder. Spesialisthelsetjenesten til samiske pasienter er i dag hovedsakelig organisert under Finnmarksykehuset HF, med Helse Nord som nærmeste overordnet myndighet. Tjenester til samiske pasienter innen psykisk helse og rus har vært tilgjengelig nasjonalt gjennom Samisk nasjonalt kompetansesenter – psykisk helsevern (SANKS). Sametinget opplever at sentrale myndigheter og regionale helseforetak som Helse Nord er positive til utviklingen av Samisk helsepark, men at utviklingsprosessene møter store utfordringer i lokale helseforetak. Institusjoner som SANKS, som skal gi et særskilt helsetilbud til samiske pasienter, opplever et stadig større press på å legitimere sitt eksistensgrunnlag. Dette gir seg utslag i stadige omorganiseringsprosesser, ulike utredninger og økonomiske utfordringer, samtidig som samiske fagfolk opplever manglende medvirkning og medbestemmelse i prosesser og beslutninger som omhandler samiske spesialisthelsetjenester. På bakgrunn av dette har både styret i Helse Nord og Sametinget vært involvert i ulike konfliktprosesser mellom samiske fagmiljø og underliggende helseforetak. I 2016 bevilget Helse Nord 50 millioner kroner til oppbyggingen av somatisk del av Samisk helsepark. Før byggeoppstart skulle det gjennomføres en idé- og konseptfase der funksjoner, størrelse på bygg med mer skulle planlegges. I de prosessene som Sametinget deltok i, ble det uttrykt at idé- og konseptfasen skulle gjennomføres som et prosjekt med et klart mandat, klar representasjon og medvirkning av samiske fagfolk i arbeidet. I etterkant har samiske fagmiljøer rapportert om liten medbestemmelse, manglende informasjon og involvering både i beslutninger og prosesser, deriblant forslag til vedtak i Finnmarkssykehuset. På bakgrunn av dette har Sametingsrådet i møte med styreleder bedt om et vedtak om å utsette idé- og konseptfasen, og heller sendes på høring til samiske fagmiljøer og Sametinget. Dette ble ikke tatt til etterretning av styret i Finnmarksykehuset, som gjennomførte et vedtak som ikke oppleves å ha legitimitet i samisk fagmiljø. Sametingsrådet har i etterkant signalisert at prosessen som er blitt gjennomført i planlegging av Samisk helsepark ikke er akseptabel, og ønsker å følge dette opp i møte med helse- og omsorgsministeren. En likeverdig barnevernstjeneste for samiske barn Etter Sametingets tidligere konsultasjoner om kvalitets og strukturreformen innen barnevernet, er etableringen av et samisk nasjonalt veiledningsorgan, retningslinjer for vurdering av samiske barns rettigheter og behov når barnevernstiltak igangsettes, samt vurdering av en egen samisk barnevernsinstitusjon, gitt som oppdrag til Barne-, ungdoms,- og familiedirektoratet (Bufdir) gjennom tildelingsbrev for 2017. I den forbindelse har Sametinget hatt møte med Bufdir for å drøfte oppdragets innhold og for å sikre at samisk fagkompetanse involveres i arbeidet. Ny barnevernslov I 2014 nedsatte regjeringen et barnevernslovutvalg som foretok en strukturell gjennomgang av barnevernsloven med mål om å bedre rettssikkerheten for barn, samt å skape et mer tilgjengelig og forståelig regelverk. NOU 2016: 16 Ny barnevernslov – Sikring av barns rett til omsorg og beskyttelse, ble sendt på høring i september 2016. I etterkant av høringen har regjeringen valgt å ikke følge dette opp med ny lov i denne perioden, men varsler i stedet noen endringer i gjeldende barnevernslov. Endringene omhandler deriblant lovfesting av barns rett til tiltak, barn og barnets foreldres rett til medvirkning, bruk av barnets familie og nettverk som fosterhjem og bruk av familieråd. Sametinget har tidligere varslet konsultasjoner vedrørende ny barnevernslov, og opprettholder også dette ved endringer av gjeldende barnevernslov. Sametingets eldreråd Sametingets eldreråd har deltatt på seminarer om vold i nære relasjoner som Sametinget arrangerte i Karasjok i forbindelse med komité- og plenumsuka i mars 2017. På seminaret ble rapporten </em><em type="italic"><span type="quote">«Om du tør å spørre, tør folk å svare»</span> </em><em type="italic">lagt frem. Sametingets eldreråd har også deltatt på Dialogmøtet 24. april i Tromsø om utviklingssenter for sykehjem og hjemmetjenester for den samiske befolkningen. Møtet var arrangert av Helsedirektoratet, og deltakerne var representanter for de ulike samiske helsefagmiljøer, kommuner i forvaltningsområdet, fylkesmannen i Troms, og utviklingssentre i de tre nordligste fylkene. Sametingsrådet har hatt ett møte med Sametingets eldreråd i denne perioden. Eldrerådet løftet følgende saker: </em><em type="italic">- Oppfølging av Sametingets eldreråds møte med eldre fra Västerbotten, deriblant ønske om et felles samisk eldreråd. </em><em type="italic">- Ivaretakelse av samiske eldres behov i samarbeidsavtaler med kommuner og ved bruk av tospråklighetsmidler. </em><em type="italic">- Samiske eldres behov i oppfølgingen av NOU 2016: 18 Hjertespråket. </em><em type="italic">- Samisk representant i alle Fylkeseldreråd i samiske bosetningsområder. </em><em type="italic">- Retningslinjer for Sametingets eldreråd. </em><em type="italic">Det er enighet om at sametingsrådet tar opp spørsmål om felles samisk eldrerådsom tema på Samiske kirkedager 2017. Det er videre enighet om at sametingsrådet følger opp de øvrige sakene. </em></p>
<p><em type="italic">10 Andre tiltak </em></p>
<p><em type="italic">Konsultasjoner om ny budsjettmodell for Sametinget </em></p>
<p><em type="italic">Det har vært gjennomført konsultasjoner mellom Kommunal- og moderniseringsdepartementet og Sametinget om ny budsjettmodell for Sametinget som oppfølging av Stortingets anmodningsvedtak i statsbudsjettet for 2017 hvor det heter: </em><em type="italic">"Stortinget ber regjeringen komme tilbake i revidert nasjonalbudsjett 2017 med en vurdering av eventuell endret budsjetteringsmodell for Sametinget." </em><em type="italic">Kommunal- og moderniseringsdepartementet oversendte høsten 2016 en rapport der fordeler og ulemper ved å slå sammen budsjettpostene til Sametinget til én budsjettpost blir drøftet. I rapporten vurderes ulike modeller som samler </em><em type="italic">alle </em><em type="italic">eller </em><em type="italic">de fleste </em><em type="italic">av bevilgningene til Sametinget, som gjennomførbare. Sametinget oversendte sitt interessenotat i februar 2017. Sametinget understreker her at det er selvbestemmelsesretten, og den særlige stilling som følger av Grunnloven § 108 som må være utgangspunktet og det overordnede prinsippet for fastsetting av budsjetteringsmodell, og ikke hensynet til departementets sektoransvar, rutiner og rapportering. Sametinget ga i interessenotatet uttrykk for at det er nødvendig at budsjettoverføringene skjer på én post og at rammene for denne posten er gjenstand for konsultasjoner og drøftinger mellom departementet og Sametinget tilknyttet en årlig proposisjon om det samepolitiske arbeidet. Det ble avholdt administrativt konsultasjonsmøte 17. mars 2017 og konsultasjonsmøte mellom kommunal- og moderniseringsministeren og sametingspresidenten 28. april 2017. Det ble ikke oppnådd enighet mellom departementet og Sametinget om forslag som Stortinget skal ta stilling til. Regjeringen ønsker </em><em type="italic">ikke </em><em type="italic">å ta stilling til om budsjettoverføringene til Sametinget skal skje ved én post og de vil kun vurdere å endre opplegget for den årlige meldingen til Stortinget om Sametingets virksomhet (Sametinget årsmelding) slik at den behandles i vårsesjonen og er mer framoverskuende. Det er Sametingsrådets oppfatning at regjeringen ikke svarer på Stortingets anmodningsvedtak når de bare vil si at de ønsker å fortsette arbeidet med å vurdere en modell hvor de aller fleste postene med midler til Sametinget slås sammen til én budsjettpost. Sametingsrådet mener spørsmålet om overføringer til Sametinget ved </em><em type="italic">én post </em><em type="italic">må kombineres med at kriterier og føringer for budsjettrammer for Sametinget fastsettes gjennom en </em><em type="italic">proposisjon </em><em type="italic">som legges fram og behandles i vårsesjonen, på tilsvarende måte som kommuneproposisjonen. Sametingsrådet synspunkt framkommer av revidert nasjonalbudsjett og sametingsrådet vil fortsette å arbeide med denne saken overfor Stortinget. </em></p>
<p><em type="italic">Digitalisering i Sametinget Sametinget har i første halvdel av 2017 tatt i bruk digitale søknadsskjemaer for de fleste søkerbaserte ordningene. Så langt i 2017 har Sametinget mottatt 830 søknader elektronisk. Elektronisk innsending av søknader fjerner behovet for manuell registrering og skanning av fysiske søknader og vedlegg. Riksrevisjonens beretning for 2016 Sametinget mottok revisjonsberetningen fra Riksrevisjonen 3. mai 2017. Denne viser at det ikke foreligger noen vesentlige mangler eller merknader til Sametingets årsrapport for 2016, det vil si at det er en ren revisjonsberetning. Hovedkonklusjon er som følger: « </em><em type="italic">Etter Riksrevisjonens mening gir Sametingets årsregnskap et rettvisende bilde av Sametingets disponible bevilgninger i 2016 og av aksjer per 31. desember 2016, i samsvar med regelverk for statlig økonomistyring. Vi mener videre at årsregnskapet gir et rettvisende bilde av Sametingets resultat for 2016 og av eiendeler, gjeld og statens kapital per 31. desember 2016, i samsvar med statlige regnskapsstandarder (SRS). </em><em type="italic">» Videre har de ingenting å rapportere om <span type="quote">"øvrig informasjon i årsrapporten"</span> til Sametinget. Tilslutt i beretningen gir også Riksrevisjonen en uttalelse om øvrige forhold: « </em><em type="italic">Basert på revisjon av årsregnskapet og kontrollhandlinger vi har funnet nødvendig i henhold til ISSAI 4000- serien, er vi ikke kjent med forhold som tilsier at virksomhetens disponering av bevilgningene er i strid med administrative regelverk for økonomistyring. </em><em type="italic">» Iht. sak 005/17 Sametingets årsmelding 2016 vedtatt i plenum i mars 2017 skal revisjonsberetningen gjøres tilgjengelig sammen med regnskapet på Sametingets nettsider og som vedlegg til Sametingets årsmelding, men da Riksrevisjonen i år har brukt lengre tid enn vanlig på sin revisjon mottok ikke Sametinget revisjonsberetningen i tide til behandlingen av Sametingets årsmelding 2016. </em></p>
<p><em type="italic">10.4 Tilskudd til organisasjonene til partier og grupper som er representert i Sametinget </em></p>
<p><em type="italic">Sametingets ungdomspolitiske utvalg Sametingets ungdomspolitiske utvalg (SUPU) har i løpet av denne perioden hatt ett telefonmøte. </em></p>
<p><em type="italic">SUPU har oppnevnt en representant til samisk ungdomsutvalg i Den norske kirke, og har foreslått en kandidat til UNNs ungdomsråd, som er et rådgivende organ og en høringsinstans for Universitetssykehuset Nord-Norge. SUPU har i tillegg deltatt i juryen for Sametingets slagordkonkurranse mot mobbing, som et ledd i den nasjonale satsingen <span type="quote">«Partnerskap mot mobbing 2017-2020»</span>. SUPU har også arbeidet videre med oppfølging av ulike henvendelser og planlagte aktiviteter. </em></p>
<p><em type="italic">Sametingsrådet er i gang med å utvikle ny organisering av SUPUs funksjon, der det legges opp til å styrke SUPUs rolle både administrativt, i kontakt med Sametingsråd og representanter. Sametingsrådet vil også se på oppnevning, og bidra til at SUPU er godt forankret i det samiske samfunn. </em></p>
<p><em type="italic">10.6 Likestilling </em></p>
<p><em type="italic">Studie om vold i nære relasjoner i samiske samfunn Sametinget og regjeringen ved Justis- og beredskapsdepartementet har samfinansiert og samarbeidet om forskningsprosjektet der hensikten er å frambringe mer forskningsbasert kunnskap om vold i nære relasjoner i samiske samfunn. Studien om vold i nære relasjoner i samiske samfunn ble gjennomført av Nasjonalt kunnskapssenter om vold og traumatisk stress (NKVTS) og rapporten </em><em type="italic"><span type="quote">«Om du tør å spørre, tør folk å svare»</span> </em><em type="italic">ble lansert 8. mars 2017 i Karasjok. Kunnskapen i rapporten skal bidra til å danne et bedre grunnlag for politikkutvikling på feltet. Sametinget har anmodet om et møte på politisk nivå med Justis- og beredskapsdepartementet og Barne- og likestillingsdepartementet om den videre oppfølgingen av rapporten. </em></p>
<p><em type="italic">FNs kvinnekommisjon (CSW) Sametingsrådet deltok i Norges delegasjon til FNs kvinnekommisjon (CSW) i New York i mars 2017. Sametinget leverte innspill til det norske bidraget til sluttdokumentet i CSW. I sitt innspill fokuserte Sametinget på vold blant urfolkskvinner og samiske kvinners deltakelse i arbeidsliv. Samiske kvinner sin rett til å forvalte og verne egne tradisjonelle områder ble også vektlagt. Under CSW deltok sametingsrådet i interaktiv debatt i regi av UN Women under tittelen: </em><em type="italic"><span type="quote">«Empoverment of indigenous women»</span> </em><em type="italic">. Sametinget, i samarbeid med Forum for kvinner og likestilling, arrangerte i tillegg to sidearrangementer med titlene: </em><em type="italic"><span type="quote">«Urfolkskvinner og arbeidsliv»</span> </em><em type="italic">og </em><em type="italic"><span type="quote">«Urfolkskvinner og vold»</span> </em><em type="italic">. I disse arrangementene deltok også urfolkskvinner fra Guatemala. Her ble den nylig publiserte forskningsrapporten </em><em type="italic"><span type="quote">«Om du tør å spørre, tør folk å svare»</span> </em><em type="italic">fra Nasjonalt kunnskapssenter om vold og traumatisk stress (NKVTS) om vold i nære relasjoner i samiske områder presentert. </em></p>
<p><em type="italic">11 Internasjonalt samarbeid </em></p>
<p><em type="italic">11.1 Virkemidler til urfolks rettigheter og internasjonalt arbeid </em></p>
<p><em type="italic">Urfolks deltagelse i FN Det forhandles nå om en ny status for urfolks representative organer i FN-systemet. De to siste konsultasjonsrundene der urfolk deltok direkte ble gjennomført parallelt med FNs permanente forum for urfolks møte 26. april og 3. mai. Det foreligger nå et utkast til resolusjon til FNs generalforsamling som ble drøftet med urfolksdelegater på disse møtene. Sametinget i Norge sammen med sametingene fra Sverige og Finland, samt samerådet og Inuit Circumpolar Council, har fulgt prosessen aktivt, og det foreløpige utkastet svarer så langt til forventningene. Resolusjonsutkastet åpner for at urfolks representative organer får samme mulighet for deltakelse i FN-systemet som de såkalte observatørene har. Det innebærer mulig deltakelse på alle nivåer i FN-systemet, inkludert generalforsamlingen. De innledende konsultasjonene og de pågående forhandlingene har vært ledet av to statlige rådgivere; Finland og Ghana, og to urfolksrådgivere; James Anaya og Claire Charters. Alle fire er oppnevnt av presidenten for FNs generalforsamling. Når de nå går inn i de mellomstatlige forhandlingene vil deres rolle bli noe mer tilbaketrukket da de skal fungere som uavhengige rådgivere for statene. De mellomstatlige forhandlingene og den endelige resolusjonen skal være ferdig innen utgangen av juni i år. Utfordringen de nærmeste ukene er at det er få, om noen, urfolksdelegater tilstede for å bistå og påvirke statene i sluttfasen av forhandlingene. Erfaringsmessig vil det være avgjørende for et positivt resultat. De neste forhandlingsmøtene er planlagt til 8. mai, 24. – 25. mai, 8. – 9. juni og 21. – 28. juni. Nordisk samekonvensjon Professor dr. juris Geir Ulfstein ved Universitetet i Oslo har på oppdrag fra Sametinget foretatt en utredning med vurdering av forhandlingsforslaget til Nordisk samekonvensjon i forhold til gjeldende folkerettslige forpliktelser. Sametinget i Finland har fått utarbeidet rapporter om forhandlingsforslagets forhold til folkeretten fra professor dr. juris Martin Scheinin ved European University Institute, Firenze og professor dr. juris Mattias Åhrén ved UiT, Norges arktiske universitet. Ulfstein og Scheinin finner forslaget å være en forbedring eller et positivt steg videre for virkeliggjøringen av samenes rettigheter, men mener fortaleteksten som tillater staten å gi stemmerett </em><em type="italic">til: </em><em type="italic"><span type="quote">«andre som regner seg som samer, og som har en nær tilknytning til samisk kultur»</span> </em><em type="italic">er så problematisk at den ikke bør godtas. Scheinin finner at det er noen svakheter ved forslaget som bør følges opp med en felles erklæring fra sametingene om forståelsen av enkelte bestemmelser. Åhrén finner som Ulfstein og Scheinin, fortaleteksten om stemmerettsregler å stride mot flere folkerettslige bestemmelser. Åhrén mener videre at forhandlingsforslaget er langt under folkerettslig standard både hva gjelder selvbestemmelsesretten og landrettighetsbestemmelsene. Sametingsrådet har gjennomført orienterings- og dialogmøter om forhandlingsforslaget i Kautokeino og Tysfjord henholdsvis 19. og 20. april i år. Sametingspresident Vibeke Larsen har også vært i jevnlig kontakt og drøfting med sametingspresidentene i Finland og Sverige om behandlingen av forslaget. I tillegg har saken vært oppe til drøfting i Samisk Parlamentarisk Råd sitt styre (SPR-S). Sametingsrådet ser at det er behov for å sette av tid til en bred diskusjon om forståelsen av forhandlingsforslaget, spesielt mellom sametingene. Sametingsrådet vil derfor invitere til et møte mellom sametingenes politiske ledelse for en grundig gjennomgang av forståelsene av konvensjonsforslaget. Sametingsrådet vil invitere opposisjonsleder til å delta på et slikt møte. </em></p>
<p><em type="italic">Konsultasjoner om lovfesting av konsultasjonsplikten Det har siden 2012 pågått konsultasjoner om lovfesting av konsultasjonsplikten overfor Sametinget og direkte berørte samiske interesser. Det ble avholdt et administrativt konsultasjonsmøte 20. mars 2017. Sametinget har under hele prosessen vært klar på at det vil være svært krevende å oppnå en enighet om en lovfesting av konsultasjonsplikten uten at en samtidig kommer frem til en løsning der Sametinget har genuin innflytelse over budsjettrammer eller den budsjettmessige utviklingen til Sametinget og samiske formål. Da det ikke ble oppnådd en enighet om ny budsjettmodell for Sametinget tilknyttet regjeringens tilbakemelding i revidert nasjonalbudsjett på Stortingets anmodningsvedtak, har det heller ikke latt seg gjøre å ferdigstille konsultasjonene om lovfesting av konsultasjonsplikten overfor Sametinget og direkte berørte samiske interesser. Oppfølging av Samerettsutvalget Sametingsrådet har registrert at det fra flere organisasjoner og partier har vært tatt initiativ til at Fjellova skal innføres i Troms og Nordland. En slik innføring av Fjellova vil ikke være i samsvar med de utredninger som er foretatt, og den enighet som er etablert for oppfølgingen av Samerettsutvalget. Derfor inngår heller ikke en utvidelse av statsallmenningslovgivingens virkeområde i mandatet til utvalget som er nedsatt for å se på denne lovgivingen. Sametingspresident Vibeke Larsen skrev derfor brev til Justis- og beredskapsdepartementet, med kopi til Kommunal- og moderniseringsdepartementet og Landbruks- og matdepartementet 27. mars 2017, der hun gav uttrykk for at også Sametinget er utålmodig med å få etablert en lovgiving som anerkjenner samer og andres kollektive og individuelle rettigheter til land og ressurser i Troms og Nordland samt øvrige sørsamiske områder, men hvor det også ble advart mot noen form for politisk prosess for innføring av Fjellova i Troms og Nordland. Sametingspresidenten uttrykte samtidig en forventning om at det nå skjer en fortgang i oppfølgingen av Samerettsutvalget hva gjelder lov om anerkjennelse og kartlegging av rettigheter, samt styring og forvaltning av land og ressurser utenfor Finnmark. Tanaavtalen Sensommeren 2016 ble det som oppfølging av møter mellom sametingene, TF og lokale rettighetshavere på begge sider av grensen sendt brev til statsrådene i Norge og Finland der sametingene foreslo og tilbød seg å fasilitere en oppstartskonferanse for rettighetshavere langs tanavassdraget som utgangspunkt for et lokalt forhandlingsinitiativ som igjen skulle danne grunnlaget for nye forhandlinger mellom Norge og Finland om fisket i Tanavassdraget. En slik konferanse ble det ikke noe av siden statene så bort fra sametingenes henvendelser og valgte å fortsette sitt eget løp som til slutt ledet frem til godkjenningen av avtalen i Stortinget og Riksdagen. Etter møter og dialog med TF og lokale rettighetshavere har det blitt klart at behovet for en slik konferanse fortsatt er til stede. Hovedfokuset vil denne gang bli å stake ut den videre kursen for oppfølgingen nasjonalt og internasjonalt av tanaavtalen, og hvordan man kan sikre at lokale samiske rettigheter sikres i fremtiden. Det er tenkt at en slik konferanse kan finne sted i Utsjok i juni 2017. Sametingsrådet bidrar med administrative ressurser til planlegging og gjennomføring av konferansen. Sametingsrådet ønsker også å avholde et folkemøte i Karasjok i slutten av mai. Stortingets flertall vedtok etter en hard debatt å godkjenne innstillingen fra energi og miljøkomiteens mindretall om samtykke til inngåelse av avtale mellom Norge og Finland om fisket i Tanavassdraget. Rettighetshaverne har varslet søksmål mot staten, siden prosessen rundt inngåelsen av avtalen er et brudd med tanalovens §6, FNs konvensjon om sivile og politiske rettigheter artikkel 27 og bestemmelsene i ILO konvensjon 169 om konsultasjoner. Sametingsrådet har fra før av vært i dialog med rettighetshaverne om eventuell økonomisk støtte til en slik sak og gitt utrykk for at sametingsrådet i utgangspunktet stiller seg positive til dette og vil vurdere en slik søknad når den foreligger. Da saken også direkte berører Sametinget som part og deltaker i Norges forhandlingsdelegasjon sammen med to representanter for TF, og da det så sent som i Stortingsbehandlingen fra Miljøvernministerens side ble lagt til grunn avvikende og ikke-dokumenterbare påstander om at man allerede høsten 2015 har vært enige i delegasjonen og at konsultasjonene med Sametinget har foregått på en tilfredsstillende måte, vil det være også i Sametingets interesse å få en rettslig avklaring i saken. Det samme gjelder sakens materielle sider og hvordan denne saken stiller seg i forhold til den nylige dommen fra Hålogaland lagmannsrett om reintallsfastsettelse. Sametingsrådet er derfor på bakgrunn av disse faktorene beredt til å vurdere rettslige skritt i saken. En interdepartemental arbeidsgruppe bestående av representanter fra Sametinget og ulike departementer har for noen år siden avgitt en rapport om Sametingets formelle stilling og budsjettprosedyrer. Rapporten konkluderer med at Sametinget har søksmålskompetanse. Konklusjonen er fulgt opp i en uttalelse fra Justisdepartementets lovavdeling datert 31. oktober 2007. Standing Rock Sioux Tribe Sametingspresident Vibeke Larsen møtte den 27. mars i år en delegasjon av urfolkskvinner fra Standing Rock Sioux Tribe som er berørt av byggingen av oljerørledningen Dakota Access Pipeline (DAPL) i USA. De var i Oslo for å påvirke norske investeringer i DAPL. Presidenten deltok på et fellesmøte der delegasjonen møtte sekretariatet til Etikkrådet til Statens pensjonsfond utland (Oljefondet). Etikkrådet vurderer om fondets investeringer i enkelte selskaper er i strid med de etiske retningslinjene til Statens pensjonsfond utland, og gir anbefaling om observasjon og utelukkelse av selskaper til Norges Bank. Presidenten deltok også på seminaret i regi av Noereh på Samisk hus i Oslo der urfolkskvinnene fortalt sine historier fra konflikten om DAPL. Sametinget har hatt løpende dialog med en rekke finansinstitusjoner om DAPL, og registrerer nå at både Sparebank 1- gruppen, Storebrand, KLP, og DnB i den rekkefølgen har trukket seg ut med begrunnelse i at prosjektet bryter urfolks rettigheter. KLP informerte sametingspresidenten om sin beslutning på et eget møte i Oslo 13. mars. DnB offentliggjorde beslutningen 26. mars i forkant av møtet med delegasjonen av urfolkskvinner. FNs spesialrapportør for urfolk rettigheter har vurdert prosjektet. Konklusjonen er at prosjektet er i strid med urfolks rettigheter, blant annet har det berørte urfolket ikke fått full informasjon og det har ikke blitt gjennomført reelle konsultasjoner mellom urfolket og myndighetene. Sametingspresidenten deltok også på en høring i Stortingets finanskomité 2. mai om et representantforslag fra SV som foreslår at forskriften om </em><em type="italic">Retningslinjer for observasjon og utelukkelse fra Statens pensjonsfond utland </em><em type="italic">endres til å ta inn forpliktelser knyttet til urfolks rettigheter. Innstilling i saken kommer i slutten av mai, og blir behandlet i Stortinget i begynnelsen av juni. Presidenten argumenterte for at det er viktig at felleskapets ressurser gjennom oljefondet blir forvaltet i tråd med nasjonal lovgiving og de internasjonale forpliktelsene som Norge har sluttet seg til. De forpliktelsene inneholder blant annet menneskerettsloven og ILO konvensjon nr. 169 om urfolk som Norge har ratifisert. Dermed bør ikke Oljefondet ha anledning til å investere i prosjekter, virksomheter og lignende som står i konflikt med urfolks rettigheter. Retningslinjene bør derfor endres slik at det er tydelig at urfolks rettigheter må vurderes av de som skal foreta investeringer. Arktisk råd Sametinget deltok i Norges delegasjon på embetsmannsmøtet (SAO) den 8. –9. mars i Juneau, Alaska, USA. Møtet handlet mest om forberedelser til ministermøtet i Arktisk råd 11. mai i Fairbanks, USA der sametingspresident Vibeke Larsen deltar. I tillegg ble en del prosjekter og rapporter fra arbeidsgruppene i Arktisk råd presentert under møtet i Juneau. På møtet presenterte Finland sitt formannskapsprogram i perioden 2017-2019, som fokuserer på håndtering av klimaendringer og bærekraftig utvikling. De foreslåtte prioriteringene inkluderer miljøvern, meteorologisk samarbeid og utdanning i Arktis. </em></p>
<p><em type="italic">12 Kunngjøring av nye saker – oppfølging </em></p>
<p><em type="italic">Sametingsrådets oppfølging av nye saker fremmet i siste plenum. </em></p>
<p><em type="italic">Nytt teaterbygg til Beaivváš Sámi Našunálateáhter </em></p>
<p><em type="italic">Etter oppdrag fra Sametinget leverte Statsbygg i oktober 2011 et ferdig byggeprogram for nytt teaterbygg som ble oversendt Kulturdepartementet(KUD). Denne ble fulgt opp at et nytt vedtak i plenum i 2014 som også ble oversendt KUD. Regjeringen har ved flere anledninger bedt Sametinget vurdere kostnadene og omfanget av bygget på nytt. Sametinget ga i desember 2016 et oppdrag til Statsbygg med å gjøre en mulighetsstudie på nye lokaler til Beaivváš Sámi Našunálateáhter. Mulighetsstudien ser nærmere på og avklarer ulike alternativer for bygg og tomtevalg. Statsbygg vil ferdigstille arbeidet med mulighetsstudien i løpet av juni 2017, hvor de ser nærmere på tre ulike hovedalternativ: 1) bruk av eksisterende bygg, 2) nytt bygg og 3) nytt bygg samlokalisert med Samisk videregående skole. I tillegg vurderes ulike tomtealternativ knyttet til alternativ 2) og 3). </em></p>
<p><em type="italic">Det har vært knyttet usikkerhet til alternativet om samlokalisering med Samisk videregående skole og reindriftsskole (SVSRS) i Kautokeino. Det er nå avklart at dette alternativet også kan inngå som ett av alternativene i den mulighetsstudien som Statsbygg gjør for Sametinget. </em></p>
<p><em type="italic">Et foreløpig utkast til mulighetsstudie ble presentert for styret i Beaivváš den 8. mai der også Sametingsrådet deltok. Sametingsrådet vil følge opp mulighetsstudien og dens anbefalinger både politisk og i forbindelse med Sametingets budsjett for 2018. </em></p>
<p><em type="italic">Kongens unnskyldning, 20 år </em></p>
<p><em type="italic">Sametingsrepresentant Ronny Wilhelmsen ønsker at Sametinget markerer at den vil være 20 år siden H.M. Kong Harald ba oss samer om unnskyldning. Sametingsrådet foreslår at dette markeres i forbindelse med åpningen av Sametinget i oktober. Flere samiske flaggstenger Sametingsrepresentant Aili Guttorm foreslår at alle offentlige bygninger skal flagge med det samiske flagget 6. februar. Institusjonene som ikke har to flaggstenger må derfor skaffe en ekstra flaggstang slik at de kan flagge også med samiske flagget. 6. februar er en offisiell flaggdag i Norge. Derfor skal det flagges med det norske flagget ved alle offentlige bygg, og det er i tillegg valgfritt å flagge med det samiske flagget. Sametingsrådet mener det er naturlig at alle offentlige institusjoner har muligheter til å flagge også med det samiske flagget. Et Sameting nærmere folket Sametingsrepresentant Marie Therese Nordsletta Aslaksen foreslår at Sametinget åpner for en ordning slik at publikum kan stille direkte spørsmål til Sametingets representanter og sametingsrådet. </em></p>
<p><em type="italic">Dette er teknologisk mulig, men vil samtidig kreve at Sametingets forretningsorden endres. Plenumsledelsen har behandlet saken og har åpnet for at seminarer og konferanser som arrangeres i forbindelse med plenum kan publikum stille spørsmål til deltakerne. Plenumsledelsen har ikke sluttbehandlet/konkludert i muligheten til å stille direktespørsmål til plenum. Plenumsledelsen vil sluttbehandle forslaget i oktober 2017. Publikum kan allerede i dag sende spørsmål til sametingsrådet via våre digitale taler. Plenum er også åpent for publikum, hvor de kan komme i dialog med sametingsrådet. Sikring av kunstarven etter Alf Salo Kunstarven etter Alf Salo er viktig å bevare og formidle for ettertiden. Sametinget har ikke mottatt direkte henvendelse om saken tidligere. Det er ønskelig at det samiske museet i dette området, Senter for nordlige folk, gjør en grov vurdering av omfanget av kunsten, i hvilken tilstand den er i, hvordan bevaringsforholdene er og hvilke ønsker og muligheter det er for å forvalte kunstverkene. Etter en slik vurdering vil Sametinget se på hvilke muligheter som finnes for forvaltning av samlingen. Samisk kunstmuseum Sametinget har tidligere sluttet seg til intensjonen om at Samisk kunstmuseum realiseres i tilknytning til RiddoDuottarMuseat, med ønske om utvidelse av museets anlegg i Karasjok, og at Statsbygg skal stå som ansvarlig for en videreføring av arbeidene frem til ferdig nybygg og senere drift av nybygget. Dette avhenger av at prosjektet inngår og finansieres over husleiefinansieringsordningen. Det er per i dag i dialog mellom Sametinget, styret i RiddoDuottarMuseat, eierstyret og Statsbygg om den videre prosessen i prosjektet. </em></p>
<p><em type="italic">Sametingsrådets innstilling overfor Sametinget: </em></p>
<p>Sametinget tar Sametingsrådets beretning om virksomheten i perioden til orientering.</p>
<p><em type="italic">Sametingets plenum - 013/17 </em></p>
<p>Behandling av saken påbegynt 31.05.17 kl. 09.25 <em type="italic">Votering </em>Det ble ikke votert over saken. <em type="italic">Protokolltilførsler </em>Det ble ikke fremmet noen protokolltilførsler i saken. <em type="italic">Taleliste og replikkordskifte </em></p>
<p><em type="italic">SP - vedtak: </em></p>
<p>Sametinget tar Sametingsrådets beretning om virksomheten i perioden til orientering.</p>
<p>Behandling av saken avsluttet 31.05.17 kl.12.25</p>
<p>Ášši/Sak 014/17</p>
<p>Sametingets plenum</p>
<p><em type="italic">Kunngjøring av nye saker </em></p>
<p><em type="italic">Arkivsaknr. </em></p>
<p>17/2332</p>
<p>- Forslag 1: Representant Marit Kirsten A. Gaup, Ap - Forslag 2: Representant Marit Kirsten A. Gaup, Ap - Forslag 3: Representant Marie Therese Nordsletta Aslaksen, Samer Sørpå - Forslag 4: Representant Mathis Nilsen Eira, NSR - Forlsag 5: Representant Tor Gunnar Nystad, NSR/NSR-SáB - Forslag 6: Representant Henrik Olsen, NSR - Forlsag 7: Representant Mathisl Nilsen Eira og Per A. Bæhr, NSR og JL <em type="italic">Forslag 1: Representant Marit Kirsten A. Gaup, Ap </em><em type="italic">Naturveileder/utmarksforvalterutdanning </em>For samiske primærnæringer vil kjennskap til samisk kultur, språk og samfunnsliv være av stor betydning for de som tilsettes til å forvalte utmarksarealene. En vesentlig del av de som utdanner seg til forvaltere av utmarka er rekruttert fra byområdene med minimal kjennskap til samiske forhold. </p>
<p>Det vil være en styrke for Statens naturoppsyn SNO at flere naturveiledere/utmarksforvaltere kommer fra den nordlige landsdelen.</p>
<p>Sametinget ser det som en fordel at naturveiledere/utmarksforvaltere har en større kulturell forståelse, i de områder der de skal ha sitt fremtidige virke. Sametinget foreslår et det etableres en naturveileder/utmarksforvalter utdanning ved ett av de videregående skolene i Nord-Norge. <em type="italic">Forslag 2: Representant Marit Kirsten A. Gaup, Ap </em><em type="italic">Refusjonsordningen på næringsscooter hvert år </em></p>
<p>Til tross for gjentatte krav gjennom flere år, blir reindriften fortsatt forskjellsbehandlet i forhold til andre næringer med hensyn til refusjon av merverdiavgift på innkjøpte driftsmidler. Næringen er avhengig av transportmidler, for å ivareta dyrevelferden og for å ivareta helse, miljø og sikkerheten til de som er i næringen.</p>
<p>Med gjeldende regelverk får reindriftsnæringen refundert avgiftskostnadene til terrenggående kjøretøy annet hvert år. Investering i terrenggående kjøretøy hvert år, blir av avgiftsmyndighetene betraktet som unødvendig. Kjøretøy er utsatt for slitasje på lik linje med andre driftsmidler.</p>
<p>Dette i en tid der det stilles krav om effektivisering og økt produktivitet i næringen.</p>
<p>Under reinflyttingen er det påkrevd med en snøscooter til frakting av reinfor, en scooter til frakting av gumpi/lavvo og annet utstyr, og en scooter til gjeting og driving av flokken.</p>
<p>Vi ber Sametinget om å ta opp med Landbruks- og matdepartementet for å rette opp i forskjellsbehandlingen av reindriften. Næringen skal ha samme rettigheter, dette for å innfri kravene i Arbeidsmiljøloven og Mattilsynets krav.</p>
<p>Fra før har reindriften krevd avgiftsfritak uten å få gehør fra myndigheter. Myndighetene har vedtatt å stramme inn refusjonsordningen, og aksepterer kun refusjon ved utskifting av kjøretøy annet hvert år.</p>
<p>Sentrale myndighetene har lovet at reindrifta og landbruket skal ha samme rett på avgiftsfritak for driftsmidler. Dette vil de se på i samband med arbeidet med den nye stortingsmeldinga om reindrift. Landbruksministeren har i media gitt uttrykk for at meldinga skal danne grunnlag for en fortsatt bærekraftig reindrift i framtida.</p>
<p>Reindriftsnæringen må sidestilles med andre primærnæringer, slik at reindriftsnæringen får avgiftsfritak i forbindelse med anskaffelse og bruk av kjøretøy (snøscootere, ATV og terrenggående motorsykler)i næringen. <em type="italic">Forslag 3: Representant Marie Therese Nordsletta Aslaksen, Samer Sørpå </em><em type="italic">ØKT INNFLYTELSE TIL SAMETINGETS UNGDOMSPOLITISKE UTVALG </em>Samer Sørpå foreslår at Sametinget skal gi Sametingets ungdomspolitiske utvalg (SUPU) taletid på Sametingets plenumsmøte. Sametinget i Finland og flere fylkesting i Norge har gitt sine ungdommer taletid. Det er en ordning som fungerer veldig bra, det øker samfunnsinteresse og politisk engasjement blant ungdom. </p>
<p>Samer Sørpå foreslår i tillegg at Sametinget omorganiserer og styrker SUPU. Med dagens ordning oppnevner Sametingsrådet medlemmer til SUPU, Samer Sørpå vil at ungdommen selv skal utpeke medlemmer til SUPU. Ungdommen kan f.eks utpeke sine medlemmer til SUPU på Sametingets ungdomskonferanse. <em type="italic">Forslag 4: Representant Mathis Nilsen Eira, NSR </em><em type="italic">Sametinget må oppfordre til ekstraordinære reindriftsforhandlinger </em></p>
<p>Denne våren har helt spesielle klimatiske forhold gitt reindrifta store utfordringer, i tillegg til en rovdyrbelastning som virker større enn noen sinne. Bekymringen er stor for at dette har konsekvenser for kalveprosent, slaktedyr og slaktevekt, noe som kan bli en stor økonomisk belastning for reineierne. Det er behov for ekstraordinære tiltak i en periode, og avtalepartene må ta et ansvar for at dette blir mulig.</p>
<p>Hovedavtalen for reindrift, § 2. sier følgende:</p>
<p><em type="italic">Partene skal føre forhandlinger om en løpende reindriftsavtale med tiltak som tar sikte på en utvikling av reindriftsnæringen i samsvar med de til enhver tid vedtatte politiske mål og retningslinjer for reindriftspolitikken. Tiltakene skal omfatte økonomiske virkemidler. Partene skal også kunne kreve forhandlinger om faglige, sosiale, organisasjonsmessige og andre spørsmål av betydning for en utvikling av næringen mot de mål som er fastsatt for reindriftspolitikken. </em></p>
<p>Sametinget mener at en løpende reindriftsavtale må bety at det er mulig å krev ekstraordinære forhandlinger om tiltak for å avhjelpe en akutt situasjon, og oppfordrer partene i reindriftsavtalen om å reagere raskt. Tiltakene kan bl.a. omfatte tilskudd til tilleggsforing, transport til sommerbeite, ekstra gjeting som tapsforebyggende tiltak. <em type="italic">Forslag 5: Representant Tor Gunnar Nystad, NSR/NSR-SáB </em><em type="italic">Etablere samarbeidsavtale med fylkesmannsembetene om tilsyn av samisk opplæring i kommunale- og fylkeskommunale barnehager og skoler. </em>Sametinget ber Sametingsrådet om å ta initiativ til at det etableres samarbeidsavtaler og oppfølging med fylkesmannembetene om tilsyn av samisk opplæring i kommunene og fylkeskommunen. Samiske barn har rett til et godt utviklings- og opplæringsløp fra barnehagealder til fullført videregående opplæring. I dette ligger også retten til fullgodt opplæring i samiske språk. Tilbakemeldinger fra foreldre tilsier at retten til opplæring for samiske barn i kommuner ikke ivaretas på en fullgodt måte. Eksempel vis er fremført: </p>
<list><p type="listitem">Enkelte kommuner oppretter ikke tilstrekkelig med samiskspråklige barnehageplasser</p>
<p type="listitem">Foreldre informeres ikke tilstrekkelig om retten til å velge samiske undervisning for sine barn.</p>
<p type="listitem">Rekrutering av samisk språklige lærere og vikarer er ofte mangelfull</p>
<p type="listitem">Grunn- og videregående skolene i fylkene har ikke tilstrekkelig opplysning om retten og plikten til å tilby samisk opplæring.</p>
<p type="listitem">Samiske barn opplever å miste et aktivt samisk språk i løpet av opplæringsforløpet</p>
<p type="listitem">mm</p>
</list><p>Fylkesmannen informerer og veileder innbyggerne og eierne av barnehager og skoler etter opplæringsloven, privatskoleloven og barnehageloven med tilhørende forskrifter. Fylkesmannen er også klage innstans på dette området og fører tilsyn etter opplæringsloven og barnehageloven. <em type="italic">Forslag 6: Representant Henrik Olsen, NSR </em><em type="italic">Etablering av eget samisk helseforetak </em>Arbeidet med etablering av Samisk helse park og driften av SANKS som del av Finnmarksykehuset, har erfart mangler i organisering av den samiske speialisthelsetjenesten som ikke er tilfredsstillende for samiske pasienter og helsepersonell. Tiden er moden for å starte arbeidet for å styrke samisk med- og selvbestemmelse innenfor helse, og dette gjøres best ved å omorganisere Samisk helsepark til eget Helseforetak. </p>
<p>Mangelen på samisk innflytelse og formell medbestemmelse i en så eksplisitt samisk institusjon som SANKS/Samisk helsepark viser at det er store mangler ved måten denne er organisert i dag, som del av Finnmarkssykehusets organisasjon. Dette er forhold som samisk fagfolk rapporterer om, og som har bidratt til konflikter mellom samisk fagmiljø og foretak de er underlagt.</p>
<p>NSR mener ILO konvensjonen og folkeretten gir samen som urfolk en klar rett til å etablere institusjoner som ivaretar eget språk og kultur, og egen innflytelse over disse. Dette gjelder også innen helsevesenet. En rapport utarbeidet av Samisk legeforening og finansiert av Sametinget, anbefaler at samisk spesialisthelsetjeneste som i dag ytes av SANKS og innenfor konseptet Samisk helsepark, bør organiseres i eget helseforetak. Dette ut fra vurderingskriterier som autonomi, medbestemmelse, administrering og kontroll.</p>
<p>Kvinslandsutvalget oppnevnt av Helseministeren hadde i oppdrag å vurdere framtidig eierskap og organisering av spesialisthelsetjenesten i <em type="italic">Norge (NOU 2016: 25 Organisering og styring av spesialisthelsetjenesten – Hvordan bør statens eierskap innrettes framover?). </em>Utvalget sier lite om samisk spesialisthelsetjeneste og gir ingen videre anbefalinger. Dette nødvendiggjør at Sametinget i lag med samiske fagmiljø definerer og peker ut retningen for den framtidige organisering av feltet. </p>
<p>NSR ber Sametingsrådet snarlig gå i dialog med Helseministeren om dette.</p>
<p><em type="italic">Forslag 7: Representanter Mathis Nilsen Eira og Per A. Bæhr, NSR og JL </em><em type="italic">STORTINGET MÅ REDUSERE ROVVILTSBESTANDEN </em>NSR sametingsgruppe og Flyttsamelista vil at sametingets plenum skal sende brev til Stortinget om at nok er nok når det gjelder rovviltsforvaltning. Vi ønsker at dette realitetsbehandles i sametingets plenum når sakens fremmes. Til Stortingets politikere BEHOV FOR HASTETILTAK NÅR DET GJELDER ROVDYRPRESSET Sametingets plenum mener at situasjonen når det gjelder rovviltpresset er kritisk for beitenæringene og krever derfor at Stortinget senker bestanden av rovvilt. Det må iverksettes nødvendige hastetiltak for å sikre beitenæringene. I følge beitenæringene er bestandsmålene oversteget for lengst, og at rovviltbestanden er for stor. Den høye bestanden med rovvilt skaper store problemer for beitenæringene i samiske områder. Det fører til at de får store tap og bidrar dermed til å fortrenge næringene. Rovdyrproblematikken er et av de største utfordringene som truer både reindriftsnæringa og andre beitenæringers eksistens og lønnsomhet. Det har vært laget ulike rapporter og ulike ordninger er blitt prøvd uten at dette har hjulpet nevneverdig på de store økonomiske tapene som beitenæringen tilføres av rovdyr. Næringens innspill har ikke blitt hørt i forvaltningen, og ønsket resultat når det gjelder forvaltning og de reelle tap er ikke oppnådd. Våren 2017 har vært ekstrem for reindriftsnæringen når det gjelder angrep av rovdyr, og da spesielt ørn, på kalvingsområdene. Sametinget mener at det er ett eksempel på at rovdyrbestanden er uten kontroll. Sametingets plenum mener det må iverksettes strakstiltak for å bøte på skadene som allerede skjedd, og følgende strakstiltak må iverksettes: </p>
<p type="listitem">opprettelse av fellingslag som bekostes av staten</p>
<p type="listitem">det må gis fellingstillatelse straks det meldes om rovdyrangrep</p>
<p type="listitem">en styrking av nødvergeparagrafen for å tilpasse denne paragrafen de reelle behov for beitenæringene, for eksempel når det gjelder ørn.</p>
<p type="listitem">rovdyrtap må godtas som slakteuttak</p>
<p type="listitem">rovdyrbestanden bør totalfjernes i kalvingsområder</p>
<p type="listitem">utenfor kalvingsområdene skal bestandene minskes kraftig.</p>
<p>Sametingets plenum håper Stortingets politikere tar dette på alvor. Det er en reell krise for beitenæringene i de samiske områdene og også øvrige deler i landet. Bestandsmålene kan ikke være slik at de truer beitenæringenes eksistens, men på et nivå slik at beitenæringene skal ha mulighet til å utvikle seg.</p>
<p><em type="italic">Sametingets plenum - 014/17 </em></p>
<p>Saken påbegynt 31.05.2017 kl. 15.15 - Forslag 1: Representant Marit Kirsten A. Gaup, Ap - Forslag 2: Representant Marit Kirsten A. Gaup, Ap - Forslag 3: Representant Marie Therese Nordsletta Aslaksen, Samer Sørpå - Forslag 4: Representant Mathis Nilsen Eira, NSR - Forslag 5: Representant Tor Gunnar Nystad, NSR/NSR-SáB - Forslag 6: Representant Henrik Olsen, NSR - Forslag 7: Representant Mathis Nilsen Eira og Per A. Bæhr, NSR og JL</p>
<p><em type="italic">Plenumledelsens innstilling: </em>- Nye saker 1 - 6 sendes til sametingsrådet for behandling. - Ny sak 7 behandles fredag som første sak. <em type="italic">Votering </em>Av 39 representanter var 39 til stede. Det ble ikke votert over saken. <em type="italic">Protokoll tilførsler </em>Det ble ikke fremmet noen protokolltilførsler i saken. </p>
<p><em type="italic">V Taleliste og replikkordskifte </em></p>
<p><em type="italic">SP - vedtak: </em></p>
<p>- Nye saker 1 - 6 sendes til sametingsrådet for behandling. - Ny sak 7 behandles fredag som første sak. Saken avsluttet 31.05.2017 kl. 16.25</p>
<p>Ášši/Sak 015/17</p>
<p>Sametingets plenum</p>
<p><em type="italic">Spørsmål til Sametingsrådet </em></p>
<p><em type="italic">Arkivsaknr. </em></p>
<p>17/2332</p>
<p><em type="bold">Spørsmål 1: Representant Henrik Olsen, NSRs sametingsgruppe - Videre arbeid med Bååstede-prosjektet Spørsmål 2: Representant Thomas Åhrén, NSRs samtingsgruppe - Militære aktiviteter i sørsamink område Spørsmål 3: Representant Ellinor Marita Jåma, Åarjel-saemiej Giëlh - Helsetilbudet til den samiske befolkningen i sørsamisk område. Spørsmål 4: Representant Kirsti Guvsám, NSRs samtingsgruppe - Stortingsmelding om sørsamisk språk, kultur og næring Spørsmål 5: Representant Piera Heaika Muotka, NSRs samtingsgruppe - Nordisk samekonvensjon og SPR Spørsmål 6: Representant Tor Gunnar Nystad, NSRs sametingsgruppe - Finansiering av hospitering/ språkbad opplegg ved Cizáš mánáidgárdi Spørsmål 7: Representant Aili Keskitalo, NSRs sametingsgruppe - Oppfølging av vårjakt på ender Spørsmål 8: Representant Silje Karine Muotka, NSRs sametingsgruppe - Rettighetsforhold i Nord-Troms og arbeid i forhold til Statskog </em></p>
<p><em type="italic">Sametingets plenum - 015/17 </em></p>
<p>Saken påbegynt 31.05.2017 kl. 17.00 <em type="italic">Votering </em>Av 39 representanter var 33 til stede. Det ble ikke votert over saken. <em type="italic">Protokoll tilførsler </em>Det ble ikke fremmet noen protokolltilførsler i saken. <em type="italic">V Taleliste og replikkordskifte </em></p>
<p><em type="italic">SP - vedtak: </em></p>
<p>Saken avsluttet 31.05.2017 kl. 18.10</p>
<p>Ášši/Sak 016/17</p>
<p>Sametingets plenum</p>
<p>Ášši/Sak 002/17</p>
<p>Nærings- og kulturkomiteen</p>
<p><em type="italic">Sametingsmelding om duodji </em></p>
<p><em type="italic">Arkivsaknr. </em></p>
<p>16/5393</p>
<p><em type="italic">Behandlinger </em></p>
<p><em type="italic">Vedlegg </em></p>
<p>Forslag og merknader</p>
<p><em type="italic">Sametingsrådets forslag til innstilling: </em></p>
<p>Sametinget har drøftet Melding om duodji. Meldingen er vedlagt protokollen.</p>
<p><em type="italic">Sametingsmelding om duodji </em></p>
<p><em type="italic">1 Innledning </em></p>
<p>Dette er første gang Sametinget avgir en egen melding om duodji. Målet med meldingen er å utvikle et styringsdokument for duodji og signalisere tydeligere målsettinger for det politiske arbeidet. Sametinget må ha en langsiktig politikk og strategi for utviklingen av duodji. I likhet med andre næringer skjer det endringer blant annet i de økonomiske rammebetingelsene, rettsutvikling og innenfor duodjinæringen. Duodji er en kulturbærende næring som har stor betydning for samiske språk og kultur og samisk næringsutvikling. Det er viktig å sikre at duodji overlever både som kultur og næring. Duodji er også et viktig identitetsskapende element i det samiske samfunnet.</p>
<p>Sametinget har et overordnet mål om å utvikle duodji som en framtidsrettet og attraktiv næring. Denne meldingen avgrenses derfor mot duodji som næring. Økt omsetning av egenprodusert duodji for et større marked står sentralt i Sametingets satsing. Med dette menes at duodjinæringen er istand til å tilpasse seg endringer og utfordringer i næringen, og at profesjonaliteten, inntjeningen og lønnsomheten i næringen økes.</p>
<p><em type="italic">2 Status duodjinæringen </em></p>
<p>2.1 Økonomisk rapport</p>
<p>Det har blitt utarbeidet økonomiske rapporter om utviklingen i duodjinæringen siden 2006. Rapportene beskriver næringens økonomiske situasjon, og de årlige forhandlingene om næringsavtale for duodji tar utgangspunkt i denne.</p>
<p>Rapportene viser økonomisk status for duodjiutøvere som har søkt driftstilskudd til Sametinget. Det er også gjort en sammenligning med tilsvarende oversikter for de tre foregående årene. Analysene er basert på data fra søknadene om <em type="italic">forrige års </em>økonomiske forhold. </p>
<p>Oppsummert viser analyser fra økonomisk rapport 2016 at den gjennomsnittlige duodjiutøveren driver et enkeltmannsforetak, er kvinne og bosatt i Finnmark. Driftstilskuddet fra Sametinget er fortsatt en viktig faktor for utøverens økonomi. Uten driftstilskudd ville den gjennomsnittlige utøveren hatt et marginalt overskudd i sin virksomhet.</p>
<p>Totalt blant søkerne var omsetning av egenprodusert duodji 8,5 millioner kroner. Gjennomsnittlig omsetning er ca kr 315.000. Det er stor variasjon i omsetningen av egenprodusert duodji for utøverne, fra 2,8 millioner kroner til 51.000 kroner. Sametinget antar at denne omsetningen også har andre ringvirkninger så som utsalgssteder for duodji, vanlige butikker, messearrangementer etc.</p>
<p>I 2014 var kostnader til produksjonen større enn omsetningen i duodji. Det førte blant annet til at overskuddet (driftsresultatet)gikk ned i 2014. Ingen utøvere har rapportert underskudd i 2015 mot at det var 2 utøvere med underskudd i 2014. Det er for tidlig å si om det er en tendens eller ikke. Det var 27 søkere som sendte inn sine søknader på driftstilskudd i 2015 og 2016. Dette er 33 prosent av de registrerte duodjiutøverne. Dette er et markert færre antall søkere enn fra 2013 og tidligere år. Rapporten sier ikke noe om årsaken til nedgang i antall søkere. Det kan tenkes at søkertekniske forhold, naturlig avgang og kontroll av regnskap som Sametinget startet med i 2012 kan bidra til en forklaring.</p>
<p><span type="quote">Tabell 2.1: Andelen søkere av alle registrerte
utøvere</span></p>
<p>Tallgrunnlaget for rapportene dermed er noe spinkelt til å trekke generelle konklusjoner om den økonomiske utviklingen i duodji. Med få respondenter kan mindre endringer føre til store relative utslag i statistikken. Likevel gir det oss en pekepinn over den økonomiske utviklingen i duodjinæringen.</p>
<p>Den <em type="italic">gjennomsnittlige </em>duodjiutøveren er (for søknadsåret 2016): </p>
<list><p type="listitem">Vedkommende utøver driver et enkeltmannsforetak , er kvinne og bosatt i Finnmark.</p>
<p type="listitem">Av en total omsetning på 298.000 utgjør egenproduksjon av duodji 220.000. Omsetningen er på samme nivå som 2014, mens andelen egenproduksjon er gått noe ned.</p>
<p type="listitem">Driftsresultatet er 40 prosent, en økning på 13 prosent i forhold til tallene fra 2014</p>
<p type="listitem">Driftstilskuddet er fortsatt en viktig faktor for utøverens økonomi. Uten driftstilskudd ville den gjennomsnittlige utøveren hatt et marginalt overskudd i sin virksomhet.</p>
</list><p>I 2015 var det ingen utøvere med underskudd, mens det i 2014 var to og fire i 2012. Ti av søkerne i 2015 unngikk underskudd på grunn av det mottatte driftstilskuddet.</p>
<p>Duodjiaktøren som har rapportert inn sine tall for 2015 er ikke så veldig ulik den aktøren som har rapportert sine tall tidligere år. For søknadsåret 2015 og 2016 kommer 67 prosent av søkerne fra Kautokeino og Karasjok. Andelen søkere fra Kautokeino er stabilt. Det er en liten nedgang i antall søkere fra Karasjok og en tilsvarende liten økning av søknader fra andre steder. I gruppen andre inngår søknader fra Nesseby, Tana, Porsanger, Kåfjord, Røros, Nordreisa, Sørfold og Sørreisa.</p>
<p>Det er fortsatt en klar overvekt av kvinnelige søkere (70 prosent) – det samme som forrige år. Denne kjønnsfordelingen har vært relativt stabil siden 2010. Rapporten sier ikke noe om aldersfordeling på søkerne. For søknadsåret 2015 kom to søknader fra aksjeselskaper, resten var enkeltmannsforetak. I 2016 var det tre søknader fra aksjeselskap, resten er enkeltmannsforetak.</p>
<p>For søknadsåret 2015 har en fjerdedel av søkerne formell utdanning i duodji. Med formell utdanning menes fagbrev eller høyere utdanning. Rapporten tar ikke for seg den tradisjonelle kunnskapsoverføringen som skjer i hjemmet. Seks personer har fagbrev og én person har høyere utdanning. Det er like mange personer som rapporterer at de har fagbrev innen duodji i 2012 som i 2014. I 2012 var det seks personer som rapporterte at de hadde høyere utdanning. For søknadsåret 2016 har ca 40% formell utdanning innen duodji. Åtte personer har fagbrev og to personer har høyere utdanning.</p>
<p>Totalt var omsetning av egenprodusert duodji 7,3 millioner kroner i 2015 mot 8,5 millioner i 2016. Gjennomsnittlig omsetning er kr 303 000 i 2015 og ca kr 315 000 i 2016. Det er stor variasjon i omsetningen av egenprodusert duodji for utøverne, fra over 2 millioner kroner til 50 000 kroner.</p>
<p>I 2014 viser tallene at driftsresultatet er redusert fra kr 107 000 i 2008 til kr 103 000. Dersom vi utelater de to store utøverene for 2014 får vi et fall i både inntekter, kostnader og resultat. Nedgang i gjennomsnittlige totale inntekter på kr 52 000, mens driftsresultatet viser en nedgang på kr 28 000. Når vi utelater de tre største utøverne i materialet for 2015 får vi et fall i både inntekter, kostnader, mens driftsresultatet fortsatt viser en stigning. Nedgang i gjennomsnittlige totale inntekter på kr 55.000, mens driftsresultatet viser en økning på kr 15.000.</p>
<p>Av de 27 søkerne i 2015 har 12 utøvere (44 prosent) inntekter utenom duodji. Tre av disse har andre inntekter som er større enn inntektene fra duodji-aktiviteten. Fem av disse har relativt små (marginale) andre inntekter. De fire siste har andre inntekter rundt halvparten av duodji-inntektene. Av de 27 søkerne i 2016 har 10 utøvere (37 prosent) inntekter utenom duodji. Tre av disse har andre inntekter som er større enn inntektene fra duodji-aktiviteten. Tre har relativt små (marginale) andre inntekter. De fire siste har i gjennomsnitt andre inntekter rundt halvparten av duodji-inntektene.</p>
<p>Som tidligere år er det for søknadsåret stor variasjon mellom den utøver som har den høyeste totale inntekten (ca 3,3 mill) og den utøver med den laveste (51.000).</p>
<p>Det er et relativt markert skille i utviklingen i gjennomsnittlige inntekter og kostnader fram til 2010 og etter 2010. Tallene for 2014 viser en liten tilbakegang fra 2012, men fortsatt en stigning i forhold til 2010. Tallene for regnskapsåret 2015 for samtlige utøvere viser at selv om økningen i kostnader og inntekter flater noe ut går driftsresultatet opp med ca 10 %.</p>
<p>Rapportene for 2015 og 2016 viser at den viktigste salgskanalen er direkte salg. Praktisk talt alle mener dette er viktig. Men også messer – som langt på vei også er en direkte salgskanal – kommer høyt opp. Internett og postordresalg anses som de minst viktige salgskanalene.</p>
<p>2.2 Definisjon av duodji</p>
<p>Ved utformingen av en langsiktig politikk for duodjinæringen er det nødvendig å ha en oppfatning om hva duodji er. Hvor går grensen mellom et kommersielt masseprodusert produkt og duodji? Hvilken vekt skal samisk kultur skal ha i den framtidige utviklingen av duodji? Samtidig skaper samisk nydesign nye markeder og nye kundegrupper. For enkelte er samisk inspirerte klær en viktig del av den samiske identiteten.</p>
<p>Duodjiproduksjonen vil endre seg med utviklingen i resten av samfunnet. Det kommer nye materialer, nye produkter, ny design, nye produksjonsmetoder, nye råvarer og nye markeder. Det er ulik grad av mekanisering innenfor duodjinæringen og det er også ulike oppfatninger om hvilke materialer som kan tillates i duodjiproduksjonen.</p>
<p>Dette skaper utfordringer ved en definisjon av duodji, og en definisjon må av den grunn være såpass fleksibel og overordnet at den tar hensyn til blant annet framtidige endringer. Innenfor duodjinæringen finner vi dag både tradisjonell duodji og ny samisk design.</p>
<p>Siden duodji kan være så mangeartet, har det over lengre tid vært forsøkt å få til en felles definisjon av duodji. De samiske duodjiorganisasjonene Sámiid Duodji og Duojáriid Ealáhussearvi kom i 2014 fram til at en detaljert definisjon for all duodji ikke er mulig, men ble enige om en felles overordnet definisjon av duodji:</p>
<p><em type="italic">«Duodji er et samisk samlebegrep for all form for skapende aktiviteter utformet av duojár. Dette omfatter håndverk, brukskunst og bearbeidede materialer med basis i samisk kultur og tradisjoner. </em><em type="italic">Duodjiproduksjon( duoddjon) omfatter fremstilling av egenproduserte kvalitetsvarer, bruksting, gjenstander og klær som gjenspeiler samisk levemåte og kulturtradisjoner både når det gjelder valg og bearbeiding av råmaterialer, samt den estetiske utfoldelsen ved formgivning, utforming og produksjons metode </em>.» </p>
<p>Sameslöjdstiftelsen Sámi Duodji i Sverige definerer duodji som:” <em type="italic">Sámi duodji, samiskt hantverk, är den samiska benämningen för handgjorda samiska produkter som kläder, husgeråd, redskap och utsmyckning. Hantverket har en lång tradition. Grunden för samiskt hantverk är också idag material från naturen. Samiskt hantverk är utfört efter gammal tradition och tillpassat nya tekniker och användningsområden från ort till ort. </em></p>
<p><em type="italic">Med duodji menar vi den slöjd och det konsthantverk som tillverkats av samer, dvs. det som utgår från samiska traditioner, samiskt formtänkande, samiska mönster och färger. Ordet duodji används också som ett äkthetsmärke för sameslöjd och samiskt konsthantverk. Det handlar i första hand om hantverket och om den samiska livsformen i andra hand.” </em></p>
<p>I forbindelse med arbeidet som Samerådet har igangsatt om revitalisering av duodji merke, så har det vært forsøkt å få en felles definisjon av duodji over landegrensene. Dette har imidlertid ikke latt seg gjøre.</p>
<p>Sametinget ser at en detaljert definisjon av duodji er en utfordring, og det er et spørsmål om en slik definisjon er hensiktsmessig. Det er viktig å ikke lage en så snever ramme for duodji som kan bidra til å hemme en naturlig utvikling av næringen. En snever definisjon kan på sikt svekke betingelsene for en lønnsom næringsutvikling. En definisjon må av den grunn være såpass fleksibel og overordnet at den tar hensyn til blant annet framtidsretta utvikling i duodjinæringen. Sametinget mener derfor at definisjonen som duodjiorganisasjonene Sámiid Duodji og Duojáriid Ealáhussearvi kom fram til i 2014 vil være dekkende for det videre arbeidet.</p>
<p>2.3. Aktører i duodji</p>
<p>Duodjiorganisasjonene Sámiid duodji og Duojáriid Ealáhussearvi og Sametinget undertegnet en hovedavtale for duodjinæringen 29.03.05. I avtalen går det fram at partene skal føre forhandlinger om en løpende næringsavtale for duodji med tiltak som tar sikte på en utvikling av næringen i samsvar med de politiske mål og retningslinjer for næringen som til enhver tid er vedtatt i Sametinget. Den største aktøren i duodji, Duodjeinstituhtta, er ikke en del av forhandlingene om næringsavtale for duodji.</p>
<p>Duodjiorganisasjonene er Sametingets viktigste samarbeidsaktører innen duodjinæringen. Organisasjonene oppnevner blant annet medlemmer til fagutvalg for duodji og økonomisk utvalg. De utarbeider også en rekke utredninger og rapporter som danner viktige beslutningsgrunnlag også for Sametinget.</p>
<p>Sámiid duodjis formål er å fremme duodjiutøvernes interesser økonomisk, faglig, sosialt og kulturelt. Organisasjonen skal blant annet bedre duodjiutøvernes rammebetingelser. Den skal også være pådriver for utvikling av kulturbærende og næringsrettet duodjivirksomhet.</p>
<p>Duojáriid Ealáhussearvis formål er å arbeide for at den enkelte duodjiprodusent får tilfredsstillende arbeidsbetingelser og utviklingsmuligheter. Organisasjonen skal også fremme bedre rammevilkår for enkeltprodusenters lønnsomhet.</p>
<p>Tabell 2.2 Medlemsutvikling i Sámiid Duodji og Duojáriid Ealáhussearvi fra 2012 – 2016:</p>
<p>Siden 2012 har antall medlemmer i Sámiid Duodji økt fra 170 til 193 i 2016. Duojáriid Ealáhussearvi er en mindre organisasjon enn Sámiid Duodji, og her har medlemsutviklingen mer eller mindre vært stabil de siste årene. Stiftelsen Duodjeinstituhtta har en viktig rolle i forhold til utvikling og veiledning av duodjifaglige spørsmål og regionale utviklingsprosjekter. Duodjeinsituhttas hovedmål er å fremme næringsutvikling med utgangspunkt i tradisjonell duodji. Instituttet skal være et landsomfattende teknisk og faglig kompetanse miljø innen duodji. Duodjeinstituhtta skal også medvirke til å utvikle og bistå med fagkompetanse innen duodji, yte bistand og produktutvikling og produksjonsveiledning, initiere til å delta i forsøks- og utviklingsarbeid. Duodjienstitutuhtta har i 2017 5 lærlinger og en lærekandidat. Opplæringskontoret i reindrift og duodji har hovedkontor i Kautokeino. Opplæringskontoret har tilbud om fagopplæring til lærekandidat eller lærling innenfor duodjinæringen. Et av vilkårene for bli tatt opp som lærling er at vedkommende har videregående skole innenfor duodjifaget. I perioden 2012 til 2016 har 16 lærlinger/ lærekandidater fått fagbrev. Det er også flere som har utsatt fagprøven til 2017.</p>
<p>Tabell 2.3 Oversikt over antall lærlinger med fagprøve fra 2012 – 2016 (Opplæringskontoret for reindrift og duodji, 2017):</p>
<p>Sametinget finansierer alle ovennevnte aktørene gjennom Sametingets årlige budsjettforhandlinger.</p>
<p/>
<p><em type="italic">3 Sametingets virkemidler </em></p>
<p>Sametinget avsetter og bruker betydelige midler til duodji. I 2017 var det satt av kr 34,5 millioner til næringsformål. Av dette er 14 millioner avsatt til duodji. Dette innebærer at 40 % av næringsbudsjettet er satt av til duodji. Regnskapet for 2016 viser at det ble brukt ca kr 15 millioner til duodji. Dette innebærer at i 2016 ble 46 % av midlene som Sametinget disponerer til næring, brukt til duodji.</p>
<p>Tabell 3.1 Sametingets budsjett for duodjinæringen for 2016</p>
<p>Sametinget satte i 2016 av 7,9 millioner kroner til Næringsavtalen, 4,5 millioner til Duodjeintituhtta og nær 1,6 millioner kroner til Oppplæringskontoret i budsjettet for 2016.</p>
<p>3.1 Hovedavtalen for duodji</p>
<p>Hovedavtalen for duodji ble vedtatt i 2005 og endret den 19.3.2007. Avtalen er inngått mellom Sametinget og duodjiorganisasjonene Landsorganisasjonen Sámiid Duodji og Duojáriid Ealáhussearvi. Avtalen angir blant annet retningslinjer og grunnlag for forhandlinger om næringsavtale for duodji og innretningen av duodjiregisteret.</p>
<p>3.2 Næringsavtalen for duodji</p>
<p>Næringsavtalen for duodji, som årlig fremforhandles mellom duodjiorganisasjonene Sámiid duodji og Duojáriid Ealáhussearvi og Sametinget, er Sametingets viktigste redskap for utvikling av duodji. Målet for næringsavtalen er å utvikle en næringsrettet duodji med økt lønnsomhet og omsetning av egenproduserte varer.</p>
<p>Næringsavtalen inneholder blant annet driftstilskudd til duodjiutøvere, investerings- og utviklingstilskudd, etablerertilskudd, velferdsordninger, salgsfremmende tiltak og tilskudd til organisasjoner. I tillegg inneholder næringsavtalen tiltak som avtales under forhandlingene så som kompetansehevende tiltak, merkevarebygging, tiltak innen salg og markedsføring etc.</p>
<p>Partene setter av en totalramme og duodjimidlene øremerkes i en egen avsetning.</p>
<p>Gjennom Sametingets årlige budsjettforhandlinger avsetter deretter Sametinget midler til duodjiformålene. Dette gjelder både tiltakene som er fremforhandlet, og direkte tilskudd til Duodjeinstituhtta og Opplæringskontoret for reindrift og duodji. Sametingsrådet fastsetter regelverk for disse virksomhetene.</p>
<p>Driftstilskudd</p>
<p>Driftstilskuddsordningen gjelder for duodjibedrifter som produserer tradisjonell duodji, og som er godkjent i duodjiregisteret. Fagutvalget i duodji er oppnevnt av duodjiorganisasjonene. Det er Fagutvalget i duodji som foretar en konkret vurdering av hvert produkt og vedtar om søker kan godkjennes i duodjiregisteret eller ikke. Duodjiproduktene godkjennes enkeltvis, og fagutvalget legger til grunn ulike kriterier i denne vurderingen. Fagutvalget vurderer blant annet om produktet har basis i samisk kulturtradisjon, graden av maskinbearbeiding, hvilke materialer som er brukt, kvaliteten og bruken av produktet. Samisk design kan ikke omfattes av driftstilskuddsordningen, men samisk design omfattes av andre ordninger innenfor duodji og kulturnæring som Sametinget forvalter.</p>
<p>For å kunne bli vurdert i duodjiregisteret, så er det et krav om at søker skal tilfredsstille vilkårene for registering av Sametingets valgmanntall, men trenger ikke å stå i mantallet. Avtalepartene har i flere omganger vurdert om kravet til etnisitet skal slettes, men er blitt enige om å videreføre det.</p>
<p>I følge økonomisk rapport for duodjinæringen, har driftstilskudd blitt en viktigere del av duodjiutøverens økonomi enn tidligere. Uten driftstilskudd ville den gjennomsnittlige utøveren hatt underskudd i sin virksomhet.</p>
<p>En utfordring med denne ordningen er at det ikke finnes en omforent definisjon av hva duodji er. Det er ulike oppfatninger blant annet om i hvor stor grad en kan tillate maskinbearbeiding av produkter før det ikke lenger kan defineres som duodji.</p>
<p>3.3 Sametingets satsing på kulturnæring – Dáhttu</p>
<p>Sametinget startet i 2012 en egen satsning for å jobbe med utviklingen av en mer lønnsom samisk kulturnæring. Et av satsningsområdene var å gjennomføre bedriftsutviklingsprogram for kulturnæringen, kalt Dáhttu. Dette er et nettverks- og bedriftsutviklingsprogram for kulturnæring som er utviklet av Kreativ Industri på oppdrag fra Sametinget.</p>
<p>Gjennom Dáhttu får samiske kulturnæringsaktører blant annet arbeide med forretningsidé, etableringshjelp og strategiutvikling. Hvert program har plass til 12 kulturnæringsutøvere som har ønske og vilje til å skape en lønnsom bedrift.</p>
<p>En sentral målsetting med programmet er også å skape et nettverk mellom aktørene. Programmet går over ett år og inneholder tre samlinger samt at hver deltager får 30 rådgivningstimer hver. Målet er at etter endt program skal flere kunne leve av sin kulturnæringsbedrift. Et slikt program ble også gjennomført for duodjiutøvere. Her deltok 12 bedrifter hvorav 10 kom fra Finnmark og 2 fra Troms.</p>
<p>Resultatene fra samlingen er det vanskelig å si noe om ennå, men i spørreundersøkelsen etter gjennomført program svarte mange av bedriftene at de opplevde en økt lønnsomhet og økt kompetansenivå etter samlingene.</p>
<p>Sametinget har videreført denne satsningen i nye tre år fra 2017, som duodjinæringen også vil kunne dra nytte av.</p>
<p><em type="italic">4 Innsatsområder </em></p>
<p>Duodji er en viktig kulturbærer, og Sametinget mener det bør være mulighet til å utvikle en mer næringsrettet duodji. Duodjinæringen skal være lønnsom, samtidig skal det være rom for utvikling, både den tradisjonelle duodjivirksomheten og nye produkter med basis i samisk kultur.</p>
<p>Sametingets hovedmål for duodji i næringssammenheng er å utvikle duodji som en framtidsrettet og attraktiv næring i samiske områder. Duodjinæringen må ses i sammenheng med samiske kulturnæringer, og generelt det vekst- og utviklingspotensialet som ligger her. I utviklingen av kulturnæringsbransjen er det et fokus på kompetanse, fordi det forventes vekst i nettopp disse bransjene i framtida.</p>
<p>Duodjinæringen opplever internasjonal konkurranse fra virksomheter som ikke har sin bakgrunn i samisk kultur. Noen duodjiutøvere har fokus på sitt håndverk og ikke nødvendigvis på lønnsomhet i seg selv. I denne sammenheng er det sentralt at duodji er en kulturbærende næring som har stor betydning for samisk kultur og språk. Sametinget vil allikevel fortsette arbeidet med å utvikle duodji som næring med fokus på lønnsomhet, samtidig som bevaring og utvikling av samisk kultur ligger i bunn. Sametinget er opptatt av at duodji har gode økonomiske vilkår og videreutvikles både som næring og kultur. Duodji er også en del av identitetsskapende virksomhet.</p>
<p>Innsatsområde 1 - Rekruttering</p>
<p><span type="quote">Utfordringer </span></p>
<p>Rekruttering til duodjinæringen er liten. Sametinget har tilskuddsordninger både for elever i videregående skole og høgskole, hospitering hos etablerte bedrifter og en støtteordning for opplæringskontor. Duodjeinstituhtta har også en veiledningsvirksomhet og tar imot lærlinger. Allikevel er det et fåtall av disse som etablerer seg som duodjiutøvere på heltid etter endt utdanningsløp. Av de som etablerer seg er det flest enkeltmannsbedrifter, som ofte baserer seg på de samme produktene som andre utøvere har og i det samme markedet, og dette kan virke begrensende for bedriftens vekst.</p>
<p>Rekruttering til duodjinæringen vil fortsatt være viktig, og at det finnes stipend til elever, studenter og til lærlingordningen. Regionalanalyse for samisk område 2016 (Telemarksforskning) viser at samiske områder har lavere etableringsfrekvens i næringslivet enn andre områder i landet. Andre analyser viser at flere samiske bedrifter ikke har som mål å vokse, men er tilfreds med at bedriften går med overskudd og at bedriften klarer seg økonomisk. For Sametinget vil det være av interesse å få mer kunnskap om hvorfor unge ikke etablerer duodjivirksomheter på heltid etter endt utdanning.</p>
<p>Den økonomiske rapporten for duodji for 2015 og 2016 viser at Sametinget i liten grad har lyktes i å stimulere til vekst i næringen, til tross for økte virkemidler gjennom driftstilskuddsordninger for områder utenfor Finnmark. I dag finnes det få duodjibedrifter utenfor Finnmark. Det er en målsetting å øke rekruttering til duodji i det lule- og sørsamiske området, og øke kommersialiserings- og inntjeningspotensialet i disse områdene.</p>
<p>Duodjeinstituhtta har veiledningsvirksomhet også i Troms, Nordland og i sørsamisk område. I tillegg har Arran hatt en satsning på duodji. Mye av denne virksomheten er knyttet til grunnleggende kurs innen duodji og veiledning. Det er imidlertid få etablerte duodjibedrifter i disse områdene. Utfordringen er å heve kompetansen i duodji og med det videreføre den immaterielle kulturarven innen duodji i kyst-, lule- og sørsamiske områder. Siktemålet må være å bevare og utvikle denne kulturarven og også forsøke å skape levedyktige duodjivirksomheter.</p>
<p>For mange er duodji og produksjon av samisk inspirerte klær en viktig identitetsskapende virksomhet. En viktig forutsetning for at duodjinæringen skal utvikle seg er at denne utviklingen er tilpasset andre trender i det samiske samfunnet. Oppvisninger av klær, catwalk etc skaper nysgjerrighet og kreativitet. Slike arrangementer skaper større interesse for samisk kultur og kan være med på å motivere unge til å starte med nye virksomheter. Det forholdet at folketallet går nedover i samiske områder og byene vokser gjør at slike identitetsskapende elementer blir viktigere for unge som bor utenfor de tradisjonelle samiske områdene.</p>
<p>Sametinget må vurdere flere satsinger på områder utenfor Indre-Finnmark, slik at ulike typer duodji, tradisjoner og teknikker videreføres og utvikles. Den tradisjonelle kunnskapsoverføringen i hjemmet, kulturinstitusjoner og duodjiorganisasjonenes virksomhet som bidrar til å få opp interessen for duodji, vil være viktig i en slik sammenheng.</p>
<p><em type="italic">Mål </em></p>
<p>Sikre rekruttering av unge til duodjinæringen</p>
<p><em type="italic">Strategier </em></p>
<p>Videreutvikle gode finansieringsordninger for unge</p>
<p>Utrede mulige årsaker til lav etableringsfrekvens</p>
<p>Arbeide for rekruttering gjennom kursvirksomhet</p>
<p>Innsatsområde 2 – Lønnsomhet</p>
<p><span type="quote">Utfordringer</span></p>
<p>I likhet med andre næringer er lønnsomhet avgjørende for en gunstig utvikling i en næring. Næringsavtalen i duodji er et av de virkemidlene Sametinget har til å sikre en næring i utvikling.</p>
<p>Til tross for at Sametinget har gunstige finansieringsordninger, så øker ikke lønnsomheten i duodji. Det kan være flere årsaker til at lønnsomheten i duodji ikke øker. For det første har tradisjonell duodji arbeidskrevende og tidkrevende prosesser for å hente ut og bearbeide råmaterialer. For det andre er prissetting av produktene en utfordring. Prisene er i stor grad relatert til tilbud og etterspørsel etter en vare. I rapportene går det fram at prisene for duodjiproduktene ikke øker i takt med prisstigningen ellers i samfunnet. Kostnadene øker mer enn inntektene. Næringen selv bør i stor grad være med å sette føringer i hvordan duodjiproduktene skal prissettes. Vi antar at en del av denne utfordringen også dreier seg mot problemet med å nå ut til større markeder, se nærmere innsatsområde 5, <span type="quote">«Større markeder»</span>. Utfordringen vil være å øke lønnsomheten i tradisjonell duodji. I den videre satsingen på duodji bør det vurderes om det er mer hensiktsmessig å skille ut nydesign/ moderne duodji og knytte mer opp mot den satsingen som skjer i kulturnæringer.</p>
<p>De fleste duodjiutøvere er enkeltpersonsforetak som i liten grad har formalisert kontakt med andre utøvere. For enkelte vil samarbeid og nettverk med andre aktører kunne være positivt både for den faglige utviklingen og ikke minst for lønnsomheten. Det gjelder spesielt de som nettopp har etablert ny virksomhet. Sametinget har i sine bedriftsutviklingsprogrammer prioritert nettverksbygging nettopp med den hensikt å bedre lønnsomheten. Samarbeid med andre utenom duodjinæringen kan åpne nye markeder. Spesielt gjelder det reiselivsnæringen og arrangørmarkedet. Fordelen med det er at duodjiutøveren lettere når potensielle nye kunder uten at det koster all verden. Det vil også gi en vinn-vinn situasjon i og med reiselivsnæringen samtidig får presentert levende samisk kultur og lokalproduserte kvalitetsprodukter.</p>
<p>Noen duodjiutøvere er avhengig av å bruke råvarer fra naturen. Utfordringen for disse er at de ikke har en lovfestet rett til motorisert ferdsel i utmarka i forbindelse med råvareinnhenting. De er avhengig av å få dispensasjoner fra motorferdselsforbudet. En slik praksis fører til merarbeid for duodjiutøverne. Motorferdselsloven må endres slik at duodjiutøverne likestilles med andre næringsutøvere som har slik rett.</p>
<p>For å kunne ha en levedyktig duodjinæring må det være et fokus blant annet på produktutvikling, design, hospitering, veiledning, utdanningsstipend, investeringer og marked og salg. Enkelte har behov for å fornye driftsapparatet og se på nye produksjonsformer. Sametinget må fortsatt prioritere tilskudd til investeringer, etablerertilskudd og bedriftsutvikling. Det vil være naturlig å prioritere samarbeids- og utviklingsprosjekter, markedsanalyse og salgs- og markedsføringstiltak.</p>
<p><em type="italic">Mål </em></p>
<p>Øke lønnsomheten i duodji</p>
<p><em type="italic">Strategier </em></p>
<p>Videreføre finansieringsordninger for utviklings- og investeringstiltak</p>
<p>Formalisere samarbeid og nettverk mellom duodjiutøvere</p>
<p>Lette tilgangen til utmarka for å hente inn råvarer</p>
<p>Innsatsområde 3 – Virkemidler tilpasset duodjinæringen</p>
<p><span type="quote">Utfordringer</span></p>
<p>Tilskuddsordningene i duodji blir som oftest fastsatt under forhandlingene om en næringsavtale. Endringer av disse skjer etter behov og følger i stor grad også de krav som Sametinget setter for andre tilskuddsordninger. Den ordning som har vært oftest i fokus er driftstilskuddet til duodjiutøverne. Driftstilskudd skal sikre at duodjiutøvere kan drive næringsvirksomhet med overskudd. Dette tilskuddet er ment å dekke merkostnader som er bundet til mye bruk av arbeidskraft, og der det er utfordringer med å mekanisere produksjonen. Dette tilskuddet har også hatt stor betydning i å sikre den tradisjonelle duodjiutøvelsen.</p>
<p>Utfordringen med driftstilskuddsordningen kan oppsummeres i to deler: Den økonomiske utviklingen i næringen og forvaltningen av driftstilskuddsordningen. I tillegg er også duodjiregisteret et register som baserer seg på etnisitet, og det å ha et register som baserer seg på etnisitet er problematisk.</p>
<p><em type="italic">Den økonomiske utviklingen i næringen </em></p>
<p>Økonomiske rapport (2016) viser at nærmere halvparten (12 av 27 utøvere) av duodjiutøvere hadde inntekter utenom duodji. Når den gjennomsnittlige bruttoomsetningen var kr 200 000 i 2014 sier det seg sjøl at nettoinntekten blir lav når alle driftskostnadene trekkes i fra. Driftsresultatet har ligget på rundt kr 100 000 over flere år noe som må betraktes som meget lavt. Det kan trekkes i tvil om driftstilskuddordningen har fungert i forholdet til målet, som har vært å øke lønnsomheten i duodjinæringen. Det er bekymringsfullt at driftstilskuddsordningen ikke har ført til en større lønnsomhet i næringen.</p>
<p><em type="italic">Forvaltning av driftstilskuddsordningen </em></p>
<p>Duodjiutøvere er selvstendig næringsdrivende og må følge de lover og regler som gjelder blant annet for regnskapsføring. Kontroller, som Sametinget har fått gjennomført i 2012, 2014 og 2015 viser at flere duodjiutøvere har mangler i sitt regnskap. Det er blant annet store utfordringer med dokumentasjon av hva som omsettes av egen produsert duodji og hvordan regnskapet settes opp. I andre næringer som har slik næringsstøtte er det slakterier og meierier etc som gir opplysninger om omsetning. Kontrollordningene for disse er enkle og kontrollene er etterprøvbare.</p>
<p>I kontrollene, som Sametinget har fått gjennomført er det også avdekket salg mellom nærstående, manglende sporbarhet og regnskapsføring. I flere saker er det oppstått tvil om produktene er souvenirer eller duodji. Praktisering av ordningen viser at selv i produksjoner som har høy grad av maskinell behandling, datastyring etc så er disse også blitt en del av duodjibegrepet, og dermed berettiget til driftstilskudd. Ordningen er en passiv ordning som i liten grad fører til utviklingsarbeid innenfor duodjinæringen.</p>
<p><em type="italic">Alternativer til en driftstilskuddsordning </em></p>
<p>Disse utfordringene har vært vurdert i flere omganger i Sametinget, og flere alternativer til en driftstilskuddsordning har vært drøftet. Driftstilskuddsforvaltningen kan forenkles, endres eller avvikles.</p>
<p>Det første alternativet som kan forenkle og effektivisere forvaltningen av ordningen for alle parter på, er å stille krav om at søker skal ha autorisert regnskapsfører. Autorisert regnskapsfører kan attestere søkers omsetning av egenprodusert duodji. Utfordringen er imidlertid er at regnskapsførere ikke har duodjifaglig kompetanse til å vurdere om det er duodji eller ikke.</p>
<p>Det andre alternativet er å oppheve duodjiregisteret, slik at ved hver søknad vurderes både søkers produkter og dokumentasjon av egenprodusert duodji. Dersom noen av disse to alternativene skulle bli valgt, så vil man videreføre den passive driftsstøtteordningen uten av det ville øke lønnsomheten i duodji.</p>
<p>Det tredje alternativet er å avvikle driftstilskuddsordningen og å erstatte den med en ny virkemiddelordning eksempelvis et 3-årig arbeidsstipend. Stipendet kan ha som målsetting å øke produksjonen, lage nye produkter eller nye produksjonsformer, design, kompetanseheving e.l. Et slikt arbeidsstipend vil kunne videreutvikle duodjinæringen og øke inntjeningen for den som mottar stipend.</p>
<p>Ordningen med driftstilskudd er blitt såpass utfordrende og arbeidskrevende å forvalte at det ikke er hensiktsmessig å videreføre en slik ordning. En avvikling av driftsstøtten til fordel for utviklingsretta tiltak vil gjøre det enklere å prioritere tiltak som er tilpasset utviklingen i duodjinæringen og i samfunnet for øvrig. Det å prioritere arbeidsinnsats mot utviklingstiltak vil på sikt føre til at flere unge vil kunne velge en framtid i duodjinæringen. Duodjiorganisasjonene vil være viktige samarbeidspartnere i å lage ordninger som er tilpasset duodjinæringen.</p>
<p>Tilskudd til investering, utviklingstiltak, hospitering og etablerertilskudd fungerer hensikstmessig og disse kan uten videre tilpasses behovene i duodjinæringen og utviklingen ellers i samfunnet.</p>
<p><em type="italic">Mål </em></p>
<p>Øke lønnsomheten i duodji</p>
<p><em type="italic">Strategier </em></p>
<p>Tilpasse tilskuddsordningene slik at de sikrer en fremtidsrettet duodjinæring</p>
<p>Erstatte dagens ordning med driftstilskudd med en arbeidsstipend-ordning</p>
<p>Innsatsområde 4 - Kompetanseheving</p>
<p><span type="quote">Utfordringer </span></p>
<p>Duodjinæringen har behov for kompetanseheving på ulike nivå. Sametinget har satset på bedriftsutviklingsprogrammer også innenfor duodji gjennom sin kulturnæringssatsning. Innad i duodjinæringen er det diskusjoner hvorvidt veiledningsvirksomheten klarer å heve kompetansen i duodjinæringen, og om de midlene som settes av til veiledning skaper mer sysselsetting, eventuelt om lønnsomheten øker. Utfordringen vil være å avklare om hvordan kompetansehevingen skal skje i duodjimiljøene, og også hvor stor vekt næringsperspektivet skal vektlegges når det kompetansetiltak skal settes i gang.</p>
<p>Duodjeinstituhtta har en viktig rolle til utvikling og veiledning av duodjifaglige spørsmål og regionale utviklingsprosjekter. Sametinget ser at også DI har en stor kompetanse og en desentralisert organisasjon, som er viktig for den videre utviklingen og rekruttering til duodji. Sametinget ønsker at Duodjeinstituhtta skal være med i den videre utviklingen og ta del i større grad enn tidligere. Duodjeinstituhtta skal først og fremst være et senter for utvikling av en næringsrettet duodji.</p>
<p>Det forholdet at to duodjiorganisasjoner og Duodjeinstituhtta stort sett jobber mot samme mål betinger et tettere samarbeid mellom disse tre. Sametinget bevilger tilskudd til disse og for Sametinget er det viktig å vurdere hvilken nytte disse midlene har. Sametinget har i flere sammenhenger foreslått en sammenslåing og mer formalisert samarbeid mellom organisasjonene uten at det har ført fram. For å få til en mer effektiv bruk av ressursene og koordinering av innsatsen mot duodjinæringen vil det være naturlig at Duodjeinstituhtta inngår som en del av næringsavtalen for duodji fra 2018.</p>
<p>Kompetanseheving er et av de tiltakene som de fleste i duodji har behov for i en eller annen sammenheng. Kompetansetiltak må være i samsvar med næringens behov, og at disse har en viss kvalitet som kommer næringen til gode. De fleste kompetansemiljøer har erfaring med og rutiner for å gjennomføre slike tiltak. Forskjellige typer bransjekurs inngår i denne vurderingen.</p>
<p>Grunnutdanning i duodji er et ansvar for videregående skole og høgskoler. De tiltak Sametinget kan prioritere er kompetansehevende tiltak som er direkte næringsrettet.</p>
<p><em type="italic">Mål </em></p>
<p>Øke den forretningsmessige delen av duodji</p>
<p><em type="italic">Strategier </em></p>
<p>Sikre finansieringsordninger for næringsrettede kurs</p>
<p>Sørge for at Duodjeinstituhtta og duodjiorganisasjonene koordinerer kompetansehevingstiltak</p>
<p>Innarbeide Duodjeinstituhtta i Hovedavtalen for duodji</p>
<p>Gjennomgang av organisering av duodjinæringa</p>
<p>Innsatsområde 5 – Et større marked</p>
<p><span type="quote">Utfordringer</span></p>
<p>Økonomisk rapport for duodjinæringen 2015 viser at direkte salg til kunden fortsatt er den viktigste salgskanalen for duodjiproduktene. Internett og postordresalg anses som minst viktig. Dette er i kontrast til samfunnet forøvrig, der vi ser en økende tendens til at mer og mer av omsetningen skjer over nett. For duodjiutøverne er det viktig at de tar del i den teknologiske utviklingen og aktivt bruker internett som en del av sin markedsføring. Synlige produkter og større tilgjengelighet på nett kan føre til økt omsetning for duodjiutøverne.</p>
<p>Profilering av tradisjonell duodji, utvikling av nydesign og markedsføring av kvalitetsprodukter vil på sikt kunne føre til en mer lønnsom duodjinæring .</p>
<p>I 2013 gikk duodjiorganisasjonene Duojáriid Ealáhussearvi og Sámiid Duodji sammen om et prosjekt om merkevarebygging i duodji. Målet med merkevaresatsingen er å skape lønnsomme virksomheter, slik at utøverne skal kunne leve av å produsere duodji. Det er ønskelig å bygge opp en velfungerende organisasjon som ivaretar merkevaren, og som knytter til seg flere dyktige håndverkere. Det blir understreket av funnene i undersøkelsene at produktene i dag har som fortrinn at de er unike og av høy kvalitet. En felles svakhet er at de i liten grad er tilgjengelige.</p>
<p>I rapporten konkluderes det med at det er et ønske blant utøvere om en merkevaresatsing, spesielt blant de som har ambisjoner om vekst utover lokalmarkedet og turister. Rapporten anbefaler at det sees ytterligere på disse håndverkernes tidligere erfaringer innen merkevarearbeid og produktutvikling. Bistand til produktutvikling og markedstilpasning var et ønsket tiltak blant informantene. Anbefalingene fra undersøkelsen var å jobbe videre med kartlegging av disse virksomhetenes behov ved å se nærmere på deres kunnskap om eget marked, og nødvendigheten av fremtidig produktutvikling. Det ble også anbefalt å få mer kjennskap til dagens markedsposisjon for å bruke kunnskapen til videre markedsutvikling.</p>
<p>Kopiering av duodji er fortsatt en stor utfordring og rettsvern for duodji er et av de områdene som krever et samarbeid over landegrensene. Meldingen vil ikke kunne løse disse utfordringene, men det er viktig å ha strategier for hvordan disse kan løses. Blant annet er det nødvendig å samarbeide med duodjimiljøene i de andre landene. Rettsvern for duodji innebærer rettsvern mot utenforståendes urettmessige bruk av duodji i kommersiell hensikt.</p>
<p>Samerådet satte i gang et prosjekt om revitalisering av duodjimerket i 2015. Prosjektets mål var skissert slik: <em type="italic"><span type="quote">«Utrede hvordan Sámi Duodji varemerket kan revideres og revitaliseres, samt bruken av duodjimerket. Utrede innholdet i samisk duodji og komme frem til en felles definisjon av samisk duodji.»</span> </em></p>
<p>I prosjektrapporten uttales det blant annet at duodjitradisjon og duodjikunnskap har behov for juridisk beskyttelse. En varemerkeordning kan ses på som en måte å realisere selvbestemmelse over duodji og samisk kultur på grunnlag av eksisterende lovverk. Ordningen er også en indirekte måte å oppnå innflytelse over utnyttelsen av samisk kultur.</p>
<p>Rapporten konkluderer med at det er et klart behov for en effektiv og koordinert samisk sertifiseringsordning. Det er nødvendig å utvide sertifiseringa til å gjelde også produkter utover tradisjonell duodji, og derfor må sertifiseringsordningen omfatte flere ledd for å dekke også dette behovet.</p>
<p>Prosjektet foreslår en sertifiseringsordning som består av minst to varemerker – ett for <span type="quote">“tradisjonell duodji”</span> og ett for <span type="quote">“produkter produsert av samer/samiske produkter”</span>. Det foreslås at varemerket har en sentral eller en desentralisert allsamisk eier, og at lisens utstedes av lokale representanter, som også forvalter varemerkene.</p>
<p><em type="italic">Mål </em></p>
<p>Økt omsetning av egenprodusert duodji</p>
<p><em type="italic">Strategier </em></p>
<p>Følge opp utvalgte bedrifter som vil tilpasse sine produkter til markedet</p>
<p>Utarbeide en felles profil og merke for duodjiprodukter</p>
<p>Utvikle duodjiprodukter med grunnlag i samisk kultur og samiske kulturtradisjoner</p>
<p><em type="italic">5 Økonomiske og administrative konsekvenser </em></p>
<p>Oppfølging gjennom Sametingets årlige budsjett og gjennom forhandlingene for Næringsavtalen for duodji og årlige budsjettvedtak, fastsettes økonomiske og administrative følger.</p>
<list><p type="listitem">Avvikling av driftstilskuddsordningen vil frigjøre midler til andre formål</p>
</list><p>Eventuelle endringer vil skje innenfor de rammer som er satt til forvaltningen av midler til duodjinæringen.</p>
<p>Vurdering</p>
<p>Det er første gang en slik melding lages. Sametinget har tidligere utarbeidet redegjørelser, og den siste ble utarbeidet i 2014. Melding om duodji skal være et styringsdokument for Sametingets satsning på duodji. Sametinget har tatt en særskilt ansvar med å legge til rette for en gunstig utvikling innenfor duodjinæringen. Hvert år behandler Sametingets plenum næringsavtalen for duodji. Denne avtalen legger føringer for tiltak som skal settes i verk det påfølgende året.</p>
<p>I meldingen går det frem at Sametingets mål for duodjinæringen er å utvikle en framtidsrettet og attraktiv næring i samiske områder. Det er satt opp fem innsatsområder der rekruttering, lønnsomhet, virkemidler tilpasset duodjinæringen, kompetanseheving og et større marked er prioritert de neste årene. Sametinget har allerede prioritert flere av de innsatsområdene som er satt opp. Det dreier seg om lærlingeordning for duodji og hospitering, som skal sikre rekruttering til duodjinæringen. Sametinget har gode finansieringsordninger for de som vil satse på duodji med blant annet investeringsordninger og etablerertilskudd. Sametinget har prioritert kompetansehevende kurs som er næringsrettet. Både duodjinæringen og Sametinget ser at det er behov for å ha større fokus på merkevarebygging, og det å profilere duodji på en enhetlig måte.</p>
<p><em type="italic">Nærings- og kulturkomiteen - 002/17 </em></p>
<p><em type="italic">NKK - vedtak: </em></p>
<p><em type="italic">Medlemmet fra Samer sørpå, Marie Therese Nordsletta Aslaksen, fremmet forslag i saken. Hele komiteen støttet forslaget. </em></p>
<p>Sametinget mener at meldningen kommer med store endringer for duodjinæringen og man mener det vil være nødvendig å involvere duodjiorganisasjonene i arbeidet med meldingen og endringene. Sametinget ber om at sametingsrådet sender meldingen på høring til duodjiorganisasjonene og andre samiske organisasjoner før den behandles i Sametingets plenum.</p>
<p><em type="italic">Komiteens tilrådning: </em></p>
<p>Komiteen har ikke flere merknader eller forslag.</p>
<p><em type="italic">Sametingets plenum - 016/17 </em></p>
<p>Saken påbegynt 31.05.2017 kl. 18.10 <em type="italic">Votering </em>Av 39 representanter var 33 til stede. Voteringen ble gjennomført i følgende rekkefølge: </p>
<list><p type="listitem">Forslag 1 ble enstemmig vedtatt</p>
</list><p><em type="italic">Protokoll tilførsler </em>Det ble ikke fremmet noen protokolltilførsler i saken. <em type="italic">V Taleliste og replikkordskifte </em></p>
<p><em type="italic">SP - vedtak: </em></p>
<p>Sametinget mener at meldingen kommer med store endringer for duodjinæringen og man mener det vil være nødvendig å involvere duodjiorganisasjonene i arbeidet med meldingen og endringene. Sametinget ber om at sametingsrådet sender meldingen på høring til duodjiorganisasjonene og andre samiske organisasjoner før den behandles i Sametingets plenum.</p>
<p>Saken ble avsluttet 31.05.2017 kl. 18.15</p>
<p>Ášši/Sak 017/17</p>
<p>Sametingets plenum</p>
<p><em type="italic">Overordnet del - verdier og prinsipper, Sametingsrådets redegjørelse om ny generell del til Læreplanverket </em></p>
<p><em type="italic">Arkivsaknr. </em></p>
<p>14/5620</p>
<p><em type="italic">Behandlinger </em></p>
<p><em type="italic">Vedlegg </em></p>
<p>Forslag og merknader</p>
<p><em type="italic">Sametingsrådets forslag til innstilling: </em></p>
<p>Sametinget har drøftet Sametingsrådets redegjørelse om ny generell del, <em type="italic">Overordnet del – verdier og prinsipper Høringsutkast fra </em><em type="italic">Kunnskapsdepartementet 10.03.17 </em>. Redegjørelsen er vedlagt protokollen. </p>
<p><em type="italic">Sametingsrådets redegjørelse om ny generell del til Læreplanverket, Overordnet del - verdier og prinsipper </em></p>
<p><em type="italic">Bakgrunn </em>Overordnet del av læreplanverket – prinsipper og verdier (ny generell del) er på høring, høringsfristen er 12.juni 2017. Denne skal fastsettes høsten 2017. </p>
<p>Skolens læreplanverk angir hvilke verdier, prinsipper og kunnskap våre barn og unge skal ha i et fremtidig samfunn. I den forestående fagfornyelsen skal det legges vekt på å tilføre fagplanene relevant kompetanse til bedre å møte og finne løsninger på dagens og fremtidens utfordringer. Som et ledd i dette fornyes den generelle delen i læreplanverket, slik at barn og unge utvikler verdier og holdninger som har betydning for den enkelte i et samfunn preget av større kompleksitet, mangfold og raskere endringer. </p>
<p><em type="italic">Læreplanfornyelse </em>Kunnskapsdepartementet har igangsatt arbeid med fornying av Læreplanverket. Alle fagene i grunnskolen og de gjennomgående fagene i videregående opplæring skal fornyes i årene som kommer, jf. Meld. St. 28 (2015-2016) <em type="italic">Fag – Fordypning – Forståelse. En fornyelse av kunnskapsløftet og Stortingets Innst. 19 S (2016-2017). </em>Fagfornyelsen skal gi gode skolefag med relevant innhold, og progresjonen i opplæringsløpet og sammenhengen mellom fag skal forbedres. For å legge bedre til rette for at elevene kan fordype seg og få en god forståelse av det de lærer, skal prioriteringen i fagene bli tydeligere. Som et ledd i denne fornyelsen utvikles en ny generell del. Den skal erstatte dagens Generell del, Prinsipper for opplæringen og Prinsipper for opplæringen – samisk. Meld. St. 28 (2015-2016) ble behandlet i Stortinget 11. oktober 2016 og Stortinget ga sin tilslutning til innholdet i meldingen, jf. Innst.19 S (2016–2017). Stortinget understreket at fornyelsen av læreplanens generelle del og fagfornyelsen skal sikre et verdiløft i skolen gjennom bedre å innlemme verdiene i formålsparagrafen i opplæringen. Hovedprinsippene fra Kunnskapsløftet skal fortsatt ligge fast. Læreplanene skal fortsatt ha kompetansemål, og elevenes utvikling av grunnleggende ferdigheter skal fremdeles være sentral i opplæringen. </p>
<p>Kunnskapsdepartementet konsulterte Sametinget om stortingsmeldingen før den ble vedtatt. Det var enighet om å ha inn blant annet denne teksten i meldingen: <span type="quote">«For å sikre samiske elever likeverdig opplæring, fornyes de samiske parallelle læreplanene samtidig med de andre»</span>. Det er viktig å unngå at de samiske læreplanene ikke blir utarbeidet i etterkant, men samtidig med de ordinære norske læreplaner. Videre var det i konsultasjonene enighet om å innta følgende tekst i stortingsmeldingen: <span type="quote">«I arbeidet med ny generell del må det vurdere hvordan Prinsipper for opplæringen for den samiske skolen skal ivaretas. Det kan være gode grunner til at det som er særskilt for den samiske skolen gis en egen omtale slik som i gjeldende Prinsipper for opplæringen, for å ivareta at den samiske skolen skal legge til rette for at eleven får en kvalitetsmessig god opplæring med basis i samisk språk, kultur og samfunnsliv.»</span> Etter Sametingets vurdering legger meldingen med dette grunnlaget for at det samiske innholdet ikke skal svekkes i forhold til gjeldende læreplaner i utabeidelse av ny generell del og fornying av fagplaner.</p>
<p><em type="italic">Sametingets myndighet i forhold til læreplanutvikling </em></p>
<p><em type="italic">Læreplaner i samisk og særskilte samiske fag </em>Sametinget har ansvar for utvikling og fastsetting av læreplaner i samisk språk for grunnskolen og videregående opplæring og for særskilte samiske fag for videregående opplæring (duodji-, reindriftsfag mm.), jf. Opplæringsloven § 6-4, andre ledd. </p>
<p><em type="italic">Samisk innhold i ordinære læreplaner i Kunnskapsløftet </em>Opplæringsloven gir pålegg om at alle elever i Norge skal få opplæring om samer, deres språk og samfunnsliv i de ulike fagområder. Innenfor rammer fastsatt av departementet, har Sametinget myndighet til å gi forskrifter om innholdet i slik opplæring, jf. Opplæringsloven § 6-4, første ledd. Kunnskapsdepartementet fastsetter alle læreplaner med unntak av læreplaner i samisk og spesielle samiske fag. Sametinget har myndighet til å fastsette det samiske innholdet i alle læreplaner. </p>
<p><em type="italic">Samiske parallelle læreplaner i det samiske læreplanverket </em>Alle grunnskoleelever i kommuner som hører til forvaltningsområde for samisk språk, og elever som ellers får samisk opplæring i grunnskole og videregående skole skal få opplæring hvor prinsipper for opplæring – samisk, ligger til grunn og etter samiske parallelle likeverdige læreplaner i fag der det finnes parallelle læreplaner. Sametinget skal i samråd med departementet lage utkast til parallelle, likeverdige læreplaner, jf. Opplæringsloven § 6-4, tredje ledd. Sametinget fastsetter det samiske innholdet og departementet fastsetter det øvrige innholdet i disse læreplanene. <em type="italic">Prosessen med arbeidet om ny generell del </em>Overordnet del av læreplanverket – prinsipper og verdier, skal danne grunnlag for de fagplanene som også Sametinget fastsetter. Kunnskapsdepartementet har i samarbeid med Sametinget arbeidet med utvikling av ny generell del. Arbeidet ble igangsatt allerede i 2014, men det har vært opphold mens arbeidet med Meld. St. 28 (2015-2016) <em type="italic">Fag – Fordypning – Forståelse </em>pågikk. I Sametingets arbeidet med utvikling av samisk innhold til ny generell del, har Sametinget lagt vekt på FNs erklæring om urfolks rettigheter, å ivareta prinsippene i gjeldende prinsippdel for Kunnskapsløftet- samisk og de verdier som fremkommer i Sametingets sak 07/12 Sametingsmelding om opplæring og utdanning. Sametinget nedsatte høsten 2016 en ressursgruppe bestående av eksterne fagfolk til å bistå oss i dette arbeidet. Tilsammen representerte ressursgruppa kompetanse innenfor sør-, lule- og nordsamisk, fra grunnskole-, og videregående opplæring, og fra høgskole-, universitet og forskningsmiljø. Ressursgruppa har bidratt med gode og aktuelle innspill til innholdet i ny generell del. I arbeidet har Sametinget i tillegg støttet seg til forskning- og evalueringsrapporter og faglitteratur om samisk skole, samiske verdier og samisk tradisjonell kunnskap. Kunnskapsdepartementet har foreslått nytt navn til generell del: <em type="italic"><span type="quote">«Overordnet del – verdier og prinsipper»</span>. </em>Sametinget og Kunnskapsdepartementet hadde konsultasjoner om det samiske innholdet i høringsutkastet <em type="italic"><span type="quote">“Overordnet del – verdier og prinsipper Høringsutkastet fra Kunnskapsdepartementet 10.3.2017”</span> </em>før dette ble sendt på høring. I dag er det en egen prinsippdel for samisk skole. Det er nå foreslått en felles overordnet del for samisk og norsk skole. Den nye generelle delen skal, når den er fastsatt, i første omgang gi føringer for utviklingen av læreplaner for fagene. I samarbeidet og konsultasjonene med departementet har Sametinget vært opptatt av at den nye generelle delen skal danne et godt grunnlag både for læreplaner for den samiske skolen og for læreplaner for den norske skolen med hensyn til samisk innhold. Ettersom Sametinget har myndighet i forhold til læreplanutvikling- og fastsetting, var det viktig for Sametinget at det i høringsbrevet bes om høringsinstansenes syn på hvorvidt forslag til den overordnede delen i tilstrekkelig grad synliggjør samiske elevers urfolksrettigheter, og om dokumentet er et godt grunnlag for opplæring i samisk skole og for samiske elever i ordinær norsk skole. Kunnskapsdepartementet gjennomførte fem høringskonferanser i løpet av april måned. På høringskonferansen i Tromsø var sametingspresidenten innleder sammen med politisk ledelse i Kunnskapsdepartementet, og Sametingets fagavdeling satt i fagpanelet. Sametinget fulgte høringskonferansen i Trondheim og Oslo. Sametinget har avholdt en egen høringskonferanse, der samiske skoleaktører, elev- og foreldrerepresentanter og aktuelle fagmiljøer var invitert. Høringskonferanser gir gode og aktuelle innspill og er sentrale i det endelige arbeidet med å fastsette ny generell del til læreplanverket. Høringsfristen er 12. juni 2017. Etter høringen vil det bli ny gjennomgang av dokumentet og vurderinger om det må endres i forhold til høringsuttalelsene. Det vil bli gjennomført nye konsultasjoner mellom Sametinget og Kunnskapsdepartementet før den nye overordnete delen til Læreplanverket blir fastsatt høsten 2017. <em type="italic">Nærmere om forslaget til Overordnet del – verdier og prinsipper (ny generell del ) </em>Den nye generelle delen og fornyede læreplaner for fag skal sammen utgjøre et fornyet læreplanverk som skal bidra til verdiløftet i skolen. Endringene skal også samlet sett bidra til en bedre sammenheng i læreplanverket for grunnopplæringen. Ved innføringen av Kunnskapsløftet i 2006 ble Generell del av læreplanverket for grunnopplæringen fra 1993 beholdt, blant annet fordi formålsparagrafen i opplæringsloven ikke var endret. I 2008 fikk opplæringsloven ny formålsparagraf. Rammene for fornying av Generell del er beskrevet i kapittel 3 i Meld. St. 28 (2015-2016) <em type="italic">Fag – Fordypning – Forståelse </em>. Dokumentet skal utdype verdigrunnlaget i formålsparagrafen og løfte fram opplæringens brede lærings- og kunnskapssyn. Det skal, som i dag, ha status som forskrift til opplæringsloven sammen med resten av læreplanverket. Den nye delen av læreplanverket skal være felles for norsk grunnopplæring og for samisk grunnopplæring. Den nye generelle delen skal beskrive det forpliktende grunnsynet som skal prege og støtte pedagogisk praksis i skolen. Alle som arbeider i opplæringen, skal la dette grunnsynet prege planlegging, gjennomføring og videreutvikling av all opplæring fra grunnskole til videregående opplæring. Dokumentet skal gi føringer for opplæring i fag og prinsipper for skolens praksis, og skal tydeliggjøre opplæringens ansvar for danning og utvikling av elevenes helhetlige kompetanse. Dokumentet skal også gjelde for skoler godkjent etter lov om frittstående skoler (friskoler). Friskoler som har fått godkjent en egen tilsvarende del der skolens verdigrunnlag beskrives, er unntatt. Árvvoštallan Vurderingsdelen består av to deler </p>
<list><p type="listitem"><em type="italic">Felles overordnet del eller egen samisk overordnet del for samisk skole. </em>Her drøftes om hvorfor det er foreslått en felles overordnet del for samisk og norsk skole </p>
<p type="listitem"><em type="italic">Om innholdet i overordnet del i Læreplanverket </em>. I denne delen tas opp ulike deler i selve høringsutkastet <em type="italic">Overordnet del-verdier og prinsipper </em>og vurderes ut ifra samisk perspektiv. </p>
<p type="listitem"><em type="italic">Felles overordnet del eller egen samisk overordnet del for samisk skole </em></p>
</list><p>I Kunnskapsløftet 2006 er det en felles generell del for det ordinære læreplanverket og det samiske læreplanverket, mens det var to ulike prinsippdeler, en for det ordinære læreplanverket Kunnskapsløftet og en egen Prinsipper for opplæring i Kunnskapsløftet-Samisk. I Meld. St. 28 (2015-2016) <em type="italic">Fag – Fordypning – Forståelse, </em>går det fram at generell del og prinsipper for opplæring skal være et dokument. <em type="italic">Vurdering </em>Det har vært en viktig problemstilling, drøfting og overveiing om Sametinget skulle arbeide for et felles dokument som skal omfatte både samisk og norsk skole eller gå inn for en felles generell del for samisk og norsk skole. Sametingets fokus i arbeidet med ny generell del har vært at behovene og rettighetene for følgende målgrupper ivaretas: -Samiske elever i samisk skole -Samiske elever i ordinær norsk skole -Ikke-samiske elever i samisk skole -Ikke- samiske elever i ordinær norsk skole Samisk skole er en skole som gir opplæring i og på samisk og etter Læreplanverket Kunnskapsløftet –Samisk. Alle grunnskoler i forvaltningsområdet for samisk språk, defineres som samiske skoler. Det er kun to videregående skoler i Norge som defineres som samiske skoler, det er de to samiske videregående i Kautokeino og Karasjok. Sametinget mener at det fortsatt skal være slik at opplæringen i den samiske skolen skal gis med basis i samisk språk, kultur og samfunnsliv, og at opplæringen skal bygge på samiske verdier og slik styrke samisk identitet hos samiske elever. I samiske skoler går det både samiske og ikke-samiske elever. Det er viktig at også ikke-samiske elever føler inkludering, får en trygg og god opplæring og får styrket og utviklet sin egen identitet. Flesteparten av samiske barn og unge går i ordinære norske skoler, hvor det blir gitt opplæring etter det ordinære læreplanverket i alle fag. Det ville vært ønskelig at alle samiske elever i Norge skulle hatt rett til opplæring i og på samisk og fått opplæring etter det samiske læreplanverket, men for å få slik opplæring, må det ifølge Opplæringsloven være minst ti elever i en kommune utenfor forvaltningsområde som ønsker det. Alle samiske elever har imidlertid individuell rett til å ha samisk som fag hvor enn de bor i Norge. Disse barn har også rett til å utvikle og styrke sin samiske identitet. Både disse og de ikke-samiske elever i norsk skal få opplæring om samer, samisk historie, kultur og samfunnsliv. I forslag til ny generell del skal først og fremst verdiene i formålsparagrafen og de utfordringene som barn og unge møter i samfunnet i dag, utdypes. Formålsparagrafen er felles for både den samiske og norske skolen. Mye av endringene som skjer i storsamfunnet, skjer også i det samiske samfunnet. I Sametingets opplæringsmelding står følgende: <span type="quote">«Verdigrunnlaget for de samiske skolene er i utgangspunktet det samme som for de norske skolene.»</span> Selv om verdigrunnlaget er stort sett likt, vil likevel utgangspunktet og tilnærmingen til verdiene, prinsippene og problemstillingene kunne være ulikt i en samisk og i en norsk skole. Det er en utfordring å tilpasse innhold som skal gjelde for bare samisk skole i et felles dokument som skal gjelde alle elever. Det kan likevel være en like stor utfordring å lage et helt nytt dokument, da mye av innholdet nødvendigvis vil være felles og slik vil en egen samisk generell del, fort bli en kopi med noen <span type="quote">«samiske setninger»</span>. Beslutningen om å ha en felles overordnet del for samisk og norsk, er gjort i enighet med Sametinget. Dette for å synliggjøre den samiske eleven i den norske skolen og for å synliggjøre den samiske skolen for resten av Norge. Med tanke på at Overordnet del – verdier og prinsipper, skal ha en overordnet karakter, og ikke inneholde mye detaljer, er det viktig å ha i mente at de samiske verdiene og prinsippene må utdypes i de ulike læreplanene for fag, når disse fornyes. I gjeldene samiske parallelle, likeverdige læreplaner, er det vektlagt å synliggjøre den samiske dimensjonen både i fagets formål og i kompetansemål. Det er behov for også i fremtiden å utvikle samiske parallelle, likeverdige læreplaner med forsterket samisk innhold. Det er også nødvendig med samisk innhold i læreplaner som gjelder for alle elever i Norge. </p>
<list><p type="listitem"><em type="italic">Om innholdet i overordnet del i Læreplanverket </em></p>
</list><p>Alt innhold i overordnet del er viktig og relevant for den samiske eleven og for den samiske skolen.</p>
<p>Her i denne delen vil vi imidlertid synliggjøre noen sitater fra høringsutkastet til den overordnede delen, vurdere og begrunne disse ut ifra et samisk perspektiv, hvordan samiske elever, samisk skole og samisk innhold i skolen ivaretas. Det blir imidlertid for omfattende å vurdere alt i høringsforslaget. De delene i den overordnede delen som ikke omtales spesifikt her, ansees som selvfølgelig og felles for alle. Hovedoverskriftene her følger de samme som i høringsutkastet til ny generell del. Forord</p>
<p><em type="italic">Sitat fra forordet i høringsutkastet: </em></p>
<list><p type="listitem"><em type="italic"><span type="quote">« Den overordnede delen av læreplanverket gjelder for den norske og samiske skolen. Samene i Norge har status som urfolk ifølge ILO-konvensjonen, og Grunnloven fastsetter at staten skal legge forholdene til rette for at samene kan sikre og utvikle sitt språk, sin kultur og sitt samfunnsliv. Den samiske skolen har derfor et parallelt læreplanverk som gjelder i de kommunene som er en del av forvaltningsområdet for samiske språk. Det samme læreplanverket gjelder for elever som har rett til opplæring på samisk i landet for øvrig. Elever i landet for øvrig som har rett til opplæring i samisk, skal følge det samiske læreplanverket når det gjelder opplæring i faget samisk.»</span> </em></p>
</list><p><em type="italic">Vurdering: </em></p>
<p>For Sametinget er det viktig at den samiske dimensjonen fremkommer i innledningen. Denne fastslår at samene er urfolk i Norge og grunngir hvorfor det finnes et eget samisk parallelt likeverdig læreplanverk, og hvor dette gjelder. Siste setning gir opplysning om at opplæring i samisk som fag skal gis i hele landet til samer som ønsker det.</p>
<list><p type="listitem">Opplæringens verdigrunnlag</p>
</list><p>Her understrekes det at skolen skal bygge sin praksis i forhold til formålsparagrafen. Formålsparagrafen er felles for alle elever. <em type="italic">Sitat fra høringsutkastet: </em></p>
<list><p type="listitem"><em type="italic"><span type="quote">«Gjennom opplæringen skal elevene tilegne seg verdier som gir retning for deres livsutfoldelse, og de skal forberedes til å bli kloke og handlekraftige samfunnsborgere. Disse verdiene er grunnmuren i skolens virksomhet, og skolen må ivareta og gjøre dem levende gjennom kunnskapsformidling, holdningsarbeid og i møte med hver enkelt elev. Verdiene skal prege skolens og lærernes møte med elevene og med hjemmene, og elevens beste skal alltid være et grunnleggende hensyn. Forskjellige interesser, syn og verdier kan føre til spenninger mellom ulike grupper. Lærere må derfor anvende sitt profesjonelle skjønn slik at verdier som ivaretar den enkelte, og verdier som ivaretar fellesskapet, balanseres.»</span> </em><em type="italic"><span type="quote">«Den samiske skolen skal i tillegg ha et allsamisk perspektiv og bygge på samiske verdier.»</span> </em><list><p type="listitem">Menneskeverdet</p>
</list></p>
</list><list><p type="listitem">Menneskeverdet</p>
</list><p><em type="italic">Vurdering: </em></p>
<p>Den siste setningen gir klar retning for den samiske skolen, at samiske verdier skal prege skolens og lærernes møte med elevene og hjemmene. For Sametinget er det viktig at opplæring blir gitt utifra et allsamisk perspektiv. Elever skal utvikle innsikt og forståelse for at samene er ett folk som bor i fire land, samtidig som at de samiske samfunnene kan være ulike og mangfoldige. Sametinget er fornøyd med at denne teksten er i innledningen i verdikapittelet. Det betyr at dette skal gjelde alle underliggende kapitler. I Sametingsmelding om opplæring og utdanning heter det: <em type="italic">«Innhold og rammer i den samiske skolen skal være bygget på samiske verdier og samiske verdier skal formidles i undervisningen av samiske barn» </em>videre heter det <em type="italic">: “Det er viktig at det bygges opp en fellesskapsforståelse; at alle samiske barn og unge er en del av det samme samiske folket og at de har samme egenverdi og skal møtes med samme respekt og toleranse uavhengig oppvekst, næringstilknytning, sosial bakgrunn eller andre forskjeller.» </em></p>
<list><p type="listitem">Menneskeverdet</p>
</list><p>Sitat fra høringsutkastet</p>
<list><p type="listitem"><em type="italic">«Skolen skal sørge for at menneskeverdet og de verdiene som støtter opp om det, legges til grunn for opplæringen og hele virksomheten.» </em></p>
<p type="listitem"><em type="italic">«Alle mennesker er like mye verdt. Menneskeverdets ukrenkelighet er forankret i formålsparagrafen og bygger på grunnleggende tanker om likeverd, solidaritet og på de bånd som gjør oss avhengige av hverandre. Når elever lærer å mestre sitt eget liv, utvikler de selvtillit og en trygg identitet som setter dem i stand til å fortsette å vokse mentalt, følelsesmessig og sosialt. Skolens oppgave er å støtte hver elev slik at den enkelte opplever livet som trygt og meningsfylt.» </em></p>
</list><p><em type="italic">Vurdering: </em></p>
<p>I samisk sammenheng er det viktig å se innholdet her, sammen med følgende utsagn i forordet: <em type="italic">«Samene i Norge har status som urfolk ifølge ILO-konvensjonen, og Grunnloven fastsetter at staten skal legge forholdene til rette for at samene kan sikre og utvikle sitt språk, sin kultur og sitt samfunnsliv.» </em>For samer som urfolk betyr likeverdighet å få opplæring i og på eget språk, om egen kultur og historie. Dette er ingen særrettighet, men en menneske- og urfolksrettighet, og viser at samisk språk og kultur er likeverdig med majoritetsfolkets språk og kultur. I kapittelet understrekes det at elevene skal lære å mestre sitt eget liv, utvikle selvtillit og en trygg identitet. Videre står det at den enkelte elev har krav på å bli verdsatt og behandlet likeverdig ut fra den enkeltes forutsetninger og behov, uten å bli utsatt for diskriminering. Dette er momenter som understrekes som viktige i Sametingsmelding om opplæring og utdanning. Forskning viser at samiske barn og unge er mer utsatt for mobbing og diskriminering enn andre, men det viser seg og at det foregår mye mobbing i samisk skole. Derfor er det viktig at skolen skal arbeide for respekt og likeverd og omsorg for alle elever. </p>
<p>1.2 Kultur, identitet og mangfold</p>
<p><em type="italic">Sitat fra høringsutkastet </em></p>
<list><p type="listitem"><em type="italic">«Skolen skal gi elevene historisk og kulturell innsikt og forankring, og skal bidra til at hver elev kan ivareta og utvikle sin identitet i et inkluderende og mangfoldig fellesskap. </em></p>
</list><list><p type="listitem"><em type="italic">Opplæringen skal gi elevene historisk og kulturell innsikt og forankring, samtidig som den skal åpne dører mot verden og fremtiden. Kristen og humanistisk arv og tradisjon er en viktig del av landets samlede kulturarv og har spilt en avgjørende rolle i formingen av samfunnet. Denne arven har utviklet seg opp gjennom historien. Det har gitt grunnlaget for en styreform og en rekke verdier og kulturelle tradisjoner som bidrar til å samle menneskene i landet. Den samiske kulturarven er også en del av kulturarven i Norge.» </em></p>
</list><p><em type="italic">Vurdering </em></p>
<p>Samisk innhold er tydeligst spesifisert i høringsutkastet i kapittel 1.2. I formålsparagrafen står det: “ <em type="italic">Opplæringa skal bidra til å utvide kjennskapen til og forståinga av den nasjonale kulturarven og vår felles internasjonale kulturtradisjon. </em>” For Sametinget har det vært viktig å presisere i ny generell del, som har status som forskrift, at nasjonal kulturarv inkluderer samisk kulturarv. Sametinget fikk gjennomslag for dette, og det står i høringsutkastet: « <em type="italic">Den samiske kulturarven er en del av kulturarven i Norge </em>.» Sametinget er fornøyd med at dette fremkommer i innledningen. Dette viser at den samiske historien og kulturen ikke er noe som er kommet til Norge ved senere innvandring, men har alltid vært en del av historien og kulturen i Norge. <em type="italic">Sitat fra høringsutkastet </em></p>
<list><p type="listitem"><em type="italic">«Den samiske skolen skal legge til rette for at elevene får en opplæring med basis i samisk språk, kultur og samfunnsliv. Den skal også ivareta samiske verdier som samisk språk, tradisjonell kunnskap og slekt- og familierelasjoner.» </em></p>
</list><p><em type="italic">Vurdering </em>Dette sitatet har referanse til samisk læringsplakat i gjeldende <em type="italic">Prinsipper for opplæring for Kunnskapsløftet-Samisk. </em>Denne setningen vurderes som den viktigste delen for samisk skole i hele den overordnete delen i gjeldende læreplanverk. Den samiske skolen har plikt til å gi opplæring med basis i samisk språk, kultur og samfunnsliv <em type="italic">. </em>Denne forplikter skoleeiere i samiske kommuner og skoleeiere til klasser som gir opplæring i og på samisk om å tilrettelegge en slik opplæring. Alle elever, både samiske og ikke-samiske elever i den samiske skolen har rett til opplæring både i og på samisk og etter samisk læreplanverk. Tilretteleggingen innebærer at skolen skal organisere samisk opplæring og sørge for å ha kvalifiserte lærere som har kompetanse i samisk språk, kultur og samfunnsliv. Den skal også ivareta samiske verdier som samisk språk, tradisjonell kunnskap og slekt- og familierelasjoner. Videreføring av den første setningen i gjeldene samiske læringsplakat til ny generell del, vil være førende for forestående revideringer av de samiske parallelle likeverdige læreplaner. På Sametingets nettsider fins en oversikt over hvilke fag som har samiske parallelle likeverdige læreplaner. Også i opplæringen i fag hvor det ikke finnes egne samiske, parallelle læreplaner, gjelder prinsippet om å gi opplæring med basis i samisk språk, kultur og samfunnsliv. Det vil gjelde i fag som matematikk og kroppsøving. I matematikk vil det for eksempel bety at elever skal lære samiske tellemåter, samiske måleenheter, bruke eksempler fra samisk kultur mm. I kroppsøving vil det bety at det skal bli lagt vekt på tradisjonell kunnskap for eksempel i hovedområdet friluftsliv, selv om dette ikke spesifikt står i læreplanen. Alle kompetansemål i alle læreplaner skal i prinsippet være samiske i samisk skole. Dette krever lærere med samiske kunnskaper. I sametingsmeldingen understrekes viktigheten av opplæring i samisk språk, kultur og samfunnsliv. Dette er viktig for samiske barns identitetsoppbygging, trygghet og tilhørighet. Videre understreker meldingen at opplæringen skal ha et allsamisk perspektiv. I meldingen omtales også tradisjonell kunnskap som en viktig verdi i samisk skole. Ved fornying av læreplaner for fag, er det viktig at tradisjonell kunnskap blir utdypet i de læreplanene hvor dette er relevant. Kunnskap om slekt –og familierelasjoner løftes opp som viktig verdi i en samisk skole. I høringsutkastets overordnete del, kapittel 3.1 Tilrettelegging for den enkelte elev, står det omtalt om viktigheten av samarbeid mellom hjem og skole, hvor det understrekes foreldrenes og foresattes betydning i opplæringen. I samisk sammenheng er også familie for øvrig, faddere og slekta en viktig ressurs i barns opplæring- og sosialiseringsprosess. Det ansees som en verdi å kjenne til slekta og kunne bruke slektsbegrepene som det er mange av i samisk språk. I samisk kultur er det en viktig verdi å verdsette eldres kunnskap. Også i samiske samfunn er bo- og levestrukturene i endring, mange samiske barn må bo langt unna og har ikke den nære kontakten med sine slektninger som tidligere. I vår datatid er det likevel gode muligheter til å ta vare på denne verdien. <em type="italic">Sitat fra høringsutkastet </em></p>
<list><p type="listitem"><em type="italic">«Gjennom opplæringen skal elevene få kunnskap om og forståelse for urfolk og minoriteter. Alle elever i Norge skal lære om det samiske urfolkets historie, kultur, samfunnsliv og rettigheter.» </em></p>
</list><p><em type="italic">Vurdering: </em></p>
<p>Dette sitatet fra høringsutkastet ivaretar det viktige prinsipp, om at alle elever i Norge skal lære om samer, og er gjeldende for alle fire målgrupper i den samiske og norske skolen. Dette ivaretar Opplæringsloven § 6-4. <em type="italic">Innhaldet i opplæringa hvor det heter: Forskrifter om læreplaner etter § 2-3 og § 3-4 skal gi pålegg om opplæring om den samiske folkegruppa og om språket, kulturen og samfunnslivet til denne folkegruppa i tilknytning til Dei ulike fagområda. Innenfor rammer fastsette av departementet gir Sametinget forskrifter om innholdet i slik opplæring. </em>Ved å ta denne teksten inn, vil den nye generelle delen etter Sametingets mening, bli betydelig bedre og klarere med hensyn til samisk innhold i skolen, enn gjeldende generell del og i prinsipper som mangler dette perspektivet. Dette vil legge føringer for at samisk innhold skal ivaretas i fornying av læreplaner. Det betyr at skolen er forpliktet til å gi både den samiske eleven og den ikke-samiske eleven i ordinær norsk skole kunnskap om samer og andre urfolk. </p>
<p><em type="italic">Sitat fra høringsutkastet </em></p>
<list><p type="listitem"><em type="italic">«Norsk og samisk er likeverdige språk.» </em></p>
<p type="listitem"><em type="italic">«Opplæringen skal sikre at elevene blir trygge språkbrukere, at de utvikler sin språklige identitet, og at de kan bruke språk for å tenke, skape mening og knytte bånd til andre.» </em></p>
</list><p><em type="italic">Se også sitat 2.4 Grunnleggende ferdigheter: </em></p>
<list><p type="listitem"><em type="italic">«Arbeidet med grunnleggende ferdigheter skal derfor ivaretas av alle lærere i alle fag og på alle trinn. Samtidig er et større ansvar for de enkelte ferdighetene plassert i enkelte fag. Fagene norsk og samisk har hovedansvaret for opplæringen i lesing, skriving og muntlige ferdigheter, mens matematikkfaget har hovedansvaret for regneopplæringen. Ulike fag har et hovedansvar for forskjellige sider av opplæringen i digitale ferdigheter.» </em></p>
</list><p><em type="italic">Vurdering: </em>Dette er en viktig synliggjøring i høringsutkastet og følger av Sameloven § 1-5, - at samisk og norsk er likeverdige språk. En slik synliggjøring viser at i andre utsagn om språkopplæring i høringsutkastet, inkluderer også samisk språk, som eksempelvis her: <em type="italic">«Opplæringen skal sikre at elevene blir trygge språkbrukere, at de utvikler sin språklige identitet, og at de kan bruke språk for å tenke, skape mening og knytte bånd til andre.» </em>I kapittelet <em type="italic">Kultur, identitet og mangfold </em>tas også opp viktigheten av å kunne kunne norsk for å kunne fungere i det norske samfunnet. I utkastet står det blant annet: <em type="italic">«Utviklingen av et felles språk er en forutsetning for at samfunnet skal fungere.». </em>Etter Sametingets vurderinger kan dette også forstås dit hen, at det er viktig å kunne samisk for å fungere i det samiske samfunnet, at funksjonell to-språklighet er viktig. Sametinget anser samisk språk som en grunnleggende verdi i det samiske samfunnet. Dette kommer fram blant annet frem i Sametingets budsjett og ellers i ulike satsinger. I sametingsmeldingen står det mye om verdien av å få lære samisk språk og om to-språklighet. Der er også utfordringene i forhold til språkopplæring drøftet. Disse utfordringene behandles ikke i dette dokumentet, men vil bli fulgt opp i arbeidet med NOU 2016:18 Hjertespråket. Etter Sametingets vurderinger er samisk språk som verdi, ivaretatt i innholdet til ny generell del. I språkplanene for samisk og norsk må det selvsagt komme inn mer om hva elevene skal lære og om tospråklighet. <em type="italic">Sitat fra høringsutkastet </em></p>
<list><p type="listitem">« <em type="italic">Skolen skal gi elevene historisk og kulturell innsikt og forankring, og skal bidra til at hver elev kan ivareta og utvikle sin identitet i et inkluderende og mangfoldig fellesskap. </em></p>
<p type="listitem"><em type="italic">Gjennom alle tider har samfunnet blitt påvirket av ulike strømninger og kulturtradisjoner. Kulturelt, språklig og livssynsmessig mangfold setter sitt preg på samfunnet og skolen. Skolen skal ivareta dette mangfoldet og inkludere alle. Dette stiller store krav til skolen og lærernes flerkulturelle kompetanse. Skolen skal støtte elevenes utvikling av egen identitet og legge til rette for at alle kan oppleve at de hører hjemme i skolen og i samfunnet. </em></p>
<p type="listitem"><em type="italic">Kunnskap om historie, kultur og tradisjon og om samspillet mellom ulike strømninger og kulturtradisjoner styrker elevenes identitetsutvikling og kulturelle forståelse, og det skaper tilhørighet i samfunnet. I opplæringen skal elevene utvikle både felles kulturelle referanser, og respekt og toleranse for ulikhet. Innsikt i lokal-, nasjonal- og internasjonal kulturarv er av betydning for elevenes danning og identitetsutvikling» </em></p>
</list><p><em type="italic">Vurdering: </em></p>
<p>Både i den norske og den samiske skolen er det elever med ulike språklig-, nasjonal- og kulturbakgrunn. Det er viktig at alle elever skal føle seg likeverdig og inkluderte. Ingen barn skal føle seg oversett og diskriminert. Selv om det i samisk skole er viktig å ha fokus på samisk, språk og samfunnsliv, er det viktig at de ikke-samiske elevene skal føle seg likeverdig og få utvikle sin identitet. De ikke-samiske elevene skal også få lære det samiske språket og slik bli i stand til å kunne kommunisere og delta i det samiske samfunnet. I den norske skolen er det viktig at den samiske eleven ikke skal føle seg diskriminert og at skolen skal tilrettelegge opplæringen slik at den samiske eleven får utvikle sitt samiske språk og sin samiske identitet. Sametingets syn er at det er viktig at skolen arbeider for likeverdighet og inkludering av alle barn. Det er viktig at barn lærer toleranse og respekt for ulikhet. Likeså er det viktig å arbeide for likestilling mellom kjønnene.</p>
<p>1.3 Kritisk tenkning og etisk bevissthet</p>
<p><em type="italic">Sitat fra høringsutkastet </em></p>
<list><p type="listitem"><em type="italic">«Skolen skal bidra til at elevene blir nysgjerrige og stiller spørsmål, utvikler vitenskapelig og kritisk tenkning og handler med etisk bevissthet.» </em></p>
<p type="listitem"><em type="italic">«All vitenskap begynner med undring. Å tenke kritisk og vitenskapelig innebærer å bruke fornuften på en undersøkende og systematisk måte i møte med ulike fenomener, ytringer og kunnskapsformer.» </em></p>
</list><p><em type="italic">Vurdering: </em></p>
<p>Kritisk tenkning og etisk bevissthet er like viktig for den samiske, som for den norske skolen. Her brukes begrepet «all vitenskap», noe som innebærer at det er rom for å vektlegge også erfaringsbasert kunnskap (tradisjonell kunnskap) som er viktig utifra et samisk perspektiv.</p>
<p>1.4 Skaperglede, engasjement og utforskertrang</p>
<p><em type="italic">Sitater fra høringsutkastet </em></p>
<list><p type="listitem"><em type="italic">«Skolen skal la elevene utfolde skaperglede, engasjement og utforskertrang, og la dem få øve på å se muligheter og omsette ideer til handling.» </em></p>
<p type="listitem"><em type="italic">«Elevene skal motiveres til å skape og til å vise engasjement og utforskertrang. Internasjonale perspektiver og samarbeid er en viktig kilde til inspirasjon og engasjement. Det stimulerer nye ideer, evnen til å ta initiativ og til å omsette ideer til handling. Elever som lærer om skapende områder som forskning, kultur, kunst og entreprenørskap, utvikler evnen til å bruke kunnskaper og ferdigheter for å gi stemme til erfaringer, finne svar på spørsmål og løse problemer» </em></p>
</list><p><em type="italic">Vurdering: </em></p>
<p>Selv om det ikke om samisk kunst og kultur spesifiseres i denne delen, så betyr det at i samisk skole skal det samiske aspektet vektlegges, jf.med at det tidligere i dokumentet står « <em type="italic">Den samiske skolen skal legge til rette for at elevene får en opplæring med basis i samisk språk, kultur og samfunnsliv.» </em></p>
<p>Å vektlegge skaperglede, engasjement og utforskertrang er viktig for at den samiske kulturen skal leve og videreutvikles. Her er nevnt om internasjonale perspektiver og samarbeid. Det vil være naturlig i samisk skole å hente inspirasjon fra andre urfolk.</p>
<p>1.5 Respekt for naturen og miljøbevissthet og 2.6.3 Bærekraftig utvikling <em type="italic">Sitat fra høringsutkastet - 1.5 Respekt for naturen og miljøbevissthet: </em></p>
<list><p type="listitem"><em type="italic">«Skolen skal bidra til at elevene utvikler miljøbevissthet, respekt for naturen og naturglede. </em></p>
<p type="listitem"><em type="italic">«Mennesket er en del av naturen. Dagens barn og unge skal håndtere morgendagens utfordringer, og vår felles fremtid avhenger av at fremtidige generasjoner kan ta vare på vår felles klode. Globale klimaendringer og tap av biologisk mangfold er blant de største miljøtruslene verden står overfor i dag. Disse utfordringene må løses i fellesskap. Bevissthet om hvordan menneskets levesett og inngrep i naturen påvirker natur og miljø er derfor nødvendig.» </em></p>
<p type="listitem"><em type="italic">«Vi behøver kunnskap, etisk bevissthet og teknologisk innovasjon for å finne løsninger og gjøre nødvendige endringer i levesett for å ta vare på livet på jorda. Gjennom opplæringen skal elevene få kunnskap om lokale og globale miljøutfordringer, utvikle respekt for naturen og lære seg å handle miljøbevisst. De skal få rike muligheter til å se naturen som en kilde til nytte, opplevelse og glede, god helse og læring. Skolen skal bidra til at elevene utvikler en forståelse av hva det innebærer å vise respekt for naturen, og bygge motivasjon for og vilje til å ta vare på miljøet.» </em></p>
<p type="listitem"><em type="italic">«Gjennom opplæringen skal elevene få kunnskap om lokale og globale miljøutfordringer, utvikle respekt for naturen og lære seg å handle miljøbevisst. De skal få rike muligheter til å se naturen som en kilde til nytte, opplevelse og glede, god helse og læring.» </em></p>
</list><p><em type="italic">Sitat fra høringsutkastet - 2.6.3 Bærekraftig utvikling: </em></p>
<list><p type="listitem">« <em type="italic">Menneskehetens levesett og ressursbruk påvirker naturmiljøet og har konsekvenser for hele kloden. Bærekraftig utvikling innebærer å verne om livet på jorda og å ta vare på behovene til mennesker som lever i dag uten å ødelegge fremtidige generasjoners muligheter til å dekke sine.» </em></p>
</list><p><em type="italic">Vurdering: </em></p>
<p>I første del av høringsforslaget som omhandler verdier, er det et underkapittel som heter <em type="italic">“Respekt for naturen og miljøbevissthet” </em>og under hoveddelen “ <em type="italic">2. Prinsipper for læring og utvikling” er det et underkapittel med overskriften 2.6.3 Bærekraftig utvikling. </em>Vi har vi valgt å vurdere disse to kapitlene sammen for de har tilknytning til hverandre. Kunnskapsdepartementet vil innføre tre obligatoriske tverrfaglige temaer i skolen. Bærekraftig utvikling ansees som såpass viktig at den er valgt som et av de tre temaene. I Sápmi vokser barn og unge i et samfunn preget av møtet mellom tradisjonelle levemåter og ny industriell virksomhet, moderne vitenskap og avansert teknologi. Sametinget mener at det er viktig at barn og unge lærer å ha respekt for naturen og kunne bruke den på en bærekraftig måte. I kapittel 1.2 står det at den samiske skolen skal ivareta tradisjonell kunnskap. I samisk tradisjonell kunnskap er grunntanken at naturen og ressursene kan brukes, men ikke misbrukes og ødelegges. Å ta vare på naturen for fremtidige generasjoner, nøysomhet og økologisk tenkning, er viktige verdier. Elever må bli kjent med miljøtruslene i våre nærmiljøer og med globale utfordringer og slik utvikle miljøbevissthet og vilje til å handle etisk og bruke naturen på en bærekraftig måte. </p>
<p>1.6 Demokrati og medvirkning og 2.6.2 Demokrati og medborgerskap</p>
<p><em type="italic">Sitat fra høringsutkastet -1.6 Demokrati og medvirkning </em></p>
<list><p type="listitem"><em type="italic">«Skolen skal gi elevene mulighet til å medvirke og å lære hva demokrati betyr i praksis.» </em></p>
</list><p><em type="italic">Sitat fra høringsutkastet - 2.6.2 Demokrati og medborgerskap </em></p>
<list><p type="listitem"><em type="italic">«Vern av mindretallet er et avgjørende prinsipp i en demokratisk rettsstat og et demokratisk samfunn. Et demokratisk samfunn verner også om urfolk og minoriteter. Arbeidet med å dyrke mangfoldet på den ene siden og inkludere den enkelte på den andre krever et bevisst verdisyn og utøvelse av profesjonelt skjønn. Alle deltakere i skolefellesskapet må utvikle bevissthet om både minoritets- og majoritetsperspektiver og skape rom for samarbeid, dialog og meningsbrytning.» </em></p>
</list><p><em type="italic">Vurdering: </em></p>
<p>Kunnskapsdepartementet vil innføre tre tverrfaglige temaer i skolen. Demokrati ansees så viktig at det blir innført som et av temaene, se punkt 2.6.2 <em type="italic">Demokrati og medborgerskap. </em>Her har vi valgt å vurdere de to kapitlene om demokrati sammen. Sametinget mener at det er viktig at alle elever lærer tidlig å verdsette og videreføre demokratisk tenkesett og får øvelse i selvbestemmelse. I samarbeidet og konsultasjonene med Kunnskapsdepartementet om utarbeidelsen av ny generell del, var Sametinget opptatt av at vern av mindretallet og å verne urfolk og minoriteter må tydeliggjøres som viktige prinsipper i vårt land. Dette vil gi alle elever innsikt i hvorfor vi har Sameting i Norge, Sverige og Finland. For samiske elever vil dette gi innsikt i hvordan de kan være med å påvirke og bestemme i det samiske samfunnet og i storsamfunnet. </p>
<p>2.2 Sosial læring og utvikling, 2.6.1 Folkehelse og livsmestring og 3.2 Et inkluderende læringsmiljø</p>
<p><em type="italic">Sitater fra høringsutkastet - 2.2 Sosial læring og utvikling </em></p>
<list><p type="listitem"><em type="italic">«Skolen skal fremme et læringsmiljø der det er rom for at elevene kan sette ord på sine egne tanker og erfaringer og lytte til andres ideer og kunnskap. </em></p>
<p type="listitem"><em type="italic">I møte med elevene skal lærerne fremme kommunikasjon og samarbeid som gir elevene mot og trygghet til å ytre sine meninger og si fra når de er uenige. Å lære å argumentere for sitt syn og lytte til andres gir elevene et grunnlag for å håndtere uenighet og konflikter, og å søke løsninger i fellesskap.» </em></p>
</list><p><em type="italic">Sitat fra høringsutkast - del 2.6.1 Folkehelse og livsmestring </em></p>
<list><p type="listitem"><em type="italic">«Barn og unge behøver et forutsigbart oppvekstmiljø med trygge rammer og gode rollemodeller der de kan diskutere og forholde seg til vanskelige spørsmål. </em></p>
<p type="listitem"><em type="italic">Elevene skal øve på å sette ord på og håndtere sine egne følelser, relasjoner og handlingsmønstre. De skal lære å sette grenser og respektere andres, utvikle et positivt selvbilde, og delta i et faglig og sosialt fellesskap som gir tilhørighet. For å få til dette er det nødvendig at skolen skaper et miljø som er preget av toleranse og åpenhet.» </em></p>
</list><p><em type="italic">Sitat fra høringsutkastet - 3.2 Inkluderende læringsmiljø </em></p>
<list><p type="listitem"><em type="italic">«Skolen skal bidra til at elevene utviser dømmekraft når de ytrer seg om andre, og at de lærer å samhandle på forsvarlig vis i ulike sammenhenger og med ulike medier og teknologier. Alle elever skal lære å ta ansvar, delta og medvirke i et inkluderende fellesskap. Elevmedvirkning må prege skolens praksis.» </em></p>
</list><p><em type="italic">Vurdering: </em></p>
<p>Her trekkes ut noen sitater fra tre meget viktige kapitler hvor det er snakk om mellommenneskelig forhold og psykisk helse. I samiske samfunn som er flerkulturelle samfunn, er det spesielt viktig å ha flerkulturell kompetanse og ha kunnskap om andre kulturers koder. Elevene må lære å håndtere uenighet og konflikter. Som tidligere nevnt har Kunnskapsdepartementet bestemt at det skal være tre obligatoriske tverrfaglige temaer i skolen. Foruten <em type="italic">Bærekraftig utvikling </em>og <em type="italic">Demokrati og medborgerskap </em>er temaet <em type="italic">Folkehelse og livsmestring </em>også obligatorisk tema i skolen. Temaet folkehelse og livsmestring skal bidra til at elevene utvikler kompetanse som fremmer elevenes helse og gjør dem i stand til å håndtere ulike utfordringer i livet. Det er her fokus på skolens ansvar for lære elevene å si ifra når noe skjer i deres liv som er galt, uakseptabelt eller direkte ulovlig. Mange elever opplever mobbing, utrygghet og diskriminering på grunn av etnisitet, både på skolen og i fritida. Forskning har dokumentert at vold i nære relasjoner blant samer er et utstrakt problem og i blant annet mediabildet ser vi at overgrep skjer i samiske samfunn. Det har vært hevdet at i det samiske samfunnet er man ikke vant til å snakke og være åpen om slike problemer, at barn og unge velger taushet i stedet for å søke hjelp. Dette skaper helseproblemer for de som er utsatt. Sametinget mener at det er viktig at samiske barn og unge lærer å bryte denne taushetsmuren. </p>
<p><em type="italic">Andre vurderinger </em>I dette arbeidet har fokuset vært på verdier og prinsipper som skal ligge til grunn for opplæring. Utfordringer som organisering av samisk opplæring, mangel på kvalifiserte samiske lærere, samiske læremidler og ressurser til samisk opplæring blir ikke omhandlet her. </p>
<p><em type="italic">Sametingets plenum - 017/17 </em></p>
<p>Saken påbegynt 31.05.2017 kl. 18.15</p>
<p><em type="italic">Votering </em>Av 39 representanter var 36 til stede. Det ble ikke votert over saken </p>
<p><em type="italic">Protokoll tilførsler </em>Det ble ikke fremmet noen protokolltilførsler i saken. <em type="italic">V Taleliste og replikkordskifte </em></p>
<p><em type="italic">SP - vedtak: </em></p>
<p>Sametinget har drøftet Sametingsrådets redegjørelse om ny generell del, <em type="italic">Overordnet del – verdier og prinsipper Høringsutkast fra </em><em type="italic">Kunnskapsdepartementet 10.03.17 </em>. Redegjørelsen er vedlagt protokollen. </p>
<p>Saken avsluttet 02.06.2017 kl. 13.55</p>
<p>Ášši/Sak 018/17</p>
<p>Sametingets plenum</p>
<p><em type="italic">Kontrollutvalgets årsmelding 2016 </em></p>
<p><em type="italic">Arkivsaknr. </em></p>
<p>17/106</p>
<p><em type="italic">Behandlinger </em></p>
<p>Forslag og merknader</p>
<p><em type="italic">Kontrollutvalgets innstilling: </em></p>
<p>Sametinget har drøftet kontrollutvalgets årsmelding 2016. Årsmeldingen er vedlagt protokollen.</p>
<p><em type="italic">Kontrollutvalgets årsmelding 2016 </em></p>
<p>1. INNLEDNING</p>
<p>Sametingets kontrollkomité fikk ved behandlingen i plenumssak 09/10 nytt navn. Det nye navnet er Sametingets kontrollutvalg. I gjeldende regelverk for kontrollutvalget anvendes fortsatt benevnelsen Sametingets kontrollkomité.</p>
<p>I henhold til Særskilte regler for Kontrollkomiteens ansvars- og arbeidsområde § 2 skal kontrollkomiteen «.. <em type="italic">på faglig grunnlag utøve parlamentarisk kontroll og styringskontroll ved å finne ut hva som har skjedd, vurdere det opp mot etablerte kriterier og ordninger og bidra til å rette opp eventuelle feil og mangler. Individuelle interesser vil som utgangspunkt ivaretas av forvaltningen, domstoler og ombudsordninger. </em></p>
<p><em type="italic">Kontrollkomiteens medlemmer har utvidet rett til innsyn i dokumenter, rapporter og lignende i Sametinget». </em></p>
<p>Kontrollutvalgets oppgaver framkommer i Sametingets arbeidsorden § 15. Utvalgets oppgaver er:</p>
<p><em type="italic">a) å utøve den parlamentariske kontroll over virksomheten som finansieres via Sametingets budsjett, og </em></p>
<p><em type="italic">b) å kontrollere Sametingets årsregnskap og gjennomgå eventuelle merknader vedrørende disse fra Riksrevisjonen </em></p>
<p><em type="italic">Utvalget kan foreta de undersøkelser i Sametingets administrasjon som det anser som nødvendig for Sametingets kontroll. Før utvalget selv foretar slike undersøkelser, underrettes sametingsrådet, eventuelt plenumsledelsen, som plikter å framskaffe ønskede opplysninger. </em></p>
<p><em type="italic">Utvalget kan avgi innstilling til Sametingets plenum om de saker den tar opp til behandling. </em></p>
<p><em type="italic">Plenum kan fastsette særskilte regler for kontrollutvalgets ansvars- og arbeidsområde. </em></p>
<p>Sametingets kontrollutvalg skal i henhold til Særskilte regler for Kontrollkomiteens ansvars- og arbeidsområde § 5 avgi årsmelding. Årsmeldingen skal avspeile kontrollutvalgets virksomhet i foregående år.</p>
<p><em type="italic">2. KONTROLLUTVALGETS MEDLEMMER </em></p>
<p>Sametinget valgte den 15.10.2013 i <em type="italic">sak 037/13 </em>følgende medlemmer til kontrollutvalget for perioden 2013 - 2017: </p>
<list><p type="listitem">John Kappfjell, leder</p>
<p type="listitem">Marie Therese N. Aslaksen, nestleder</p>
<p type="listitem">Tor Gunnar Nystad, medlem</p>
<p type="listitem">Inger Elin Utsi, medlem</p>
<p type="listitem">Arthur Tørfoss, medlem</p>
</list><p>Under gjennomføring av plenum i desember, under sak 058/16, ble nytt kontrollutvalg valgt:</p>
<list><p type="listitem">Arthur Tørfoss, leder</p>
<p type="listitem">Marie Therese N. Aslaksen, nestleder</p>
<p type="listitem">Tor Gunnar Nystad, medlem</p>
<p type="listitem">Kirsti Guvsám, medlem</p>
<p type="listitem">Ragnhild M. Aslaksen, medlem</p>
</list><p>Kontrollutvalget har gjennomført følgende møter:</p>
<list><p type="listitem">Oslo 02.02.16</p>
<p type="listitem">Tromsø 20.04.16</p>
<p type="listitem">Karasjok 25.05.16 (internt planmøte)</p>
<p type="listitem">Karasjok 15.06.16 (telefonmøte)</p>
<p type="listitem">Tromsø 21.06.16 - 22.06.16</p>
<p type="listitem">Karasjok 15.07.16 (telefonmøte)</p>
<p type="listitem">Oslo 30.08.16 - 31.08.16</p>
<p type="listitem">Trondheim 16.11.16</p>
</list><p>Kontrollutvalget har gjennomført følgende egenoppdatering:</p>
<list><p type="listitem">Kontrollutvalgskonferanse 03.02.16 – 04.02.16</p>
</list><p><em type="italic">3. KONTROLLUTVALGETS VIRKSOMHET </em></p>
<p><em type="italic">Rammeavtalen for saksbehandlingstjenester </em></p>
<p>Sametingets kontrollutvalg hadde inngått rammeavtale for saksbehandlingstjenester med ALT advokatfirma AS (firma fusjonerte i 2016 med Kluge Advokatfirma AS). Kontraktsperioden utløp 01.07.16. Ny rammeavtale for levering av saksbehandlingstjeneste ble inngått med Søstrene Åsjord AS. Denne tjenesten gjelder for tre år med rett til en forlengelse på ett år.</p>
<p><em type="italic">Kontrollutvalget har hatt opp til behandling 45 saker og velger å utdype behandlingen av følgende: </em></p>
<p><em type="italic">05/16 </em><em type="italic">Advokatfirma Kluge – sak Sametingsråd Silje K. Muotkas studier </em></p>
<p>Under møte i desember 2015 valgte kontrollutvalget å legge inn en bestilling hos Kluge advokatfirma AS. Utvalget ble bedt om å belyse saken der Silje Karin Muotka og Runar Myrnes Balto ble tatt opp som studenter på et masterprogram ved Universitetet i Tromsø (UiT).</p>
<p>I bestillingen lå føringer for å utrede den faktiske bakgrunnen i saken. Videre vurdere om de rettslige eller etiske retningslinjer har blitt brutt i forbindelse med deltakelsen på studiet.</p>
<p>Notat av 01.02.16 om <em type="italic">Utredning om deltakelse i studiet ved Universitetet i Tromsø </em>framlagt utvalget. </p>
<p>Utvalget konkluderer med at Silje Karine Muotka og Runar Myrnes Balto ikke har brutt rettsregler eller etiske retningslinjer i forbindelse med deltakelsen i det aktuelle masterprogrammet ved UiT. Kontrollutvalget kan heller ikke se at de samme personene har hatt økonomiske fordeler eller bindinger forbundet med deltakelsen i programmet <em type="italic">. </em></p>
<p><em type="italic">11/16 </em><em type="italic">Medlemskap i Forum for Kontroll og Tilsyn (FKT) - utmeldelse </em></p>
<p>Sametingets kontrollutvalg er opptatt av å oppdatere sine medlemmer i emner som omhandler arbeidet i kontrollutvalget.</p>
<p>Med bakgrunn i dette tegnet kontrollutvalget medlemskap i forum for kontroll og tilsyn i begynnelsen av 2013. Imidlertid har det vist seg vanskelig å kunne nyttiggjøre seg av medlemstilbudene, dels fordi kontrollutvalgets behov for kurs ikke har latt seg dekke av FKT og dels fordi at tilbudte seminarer/konferanser kolliderer med våre egne komite- og plenumsmøter.</p>
<p>Kontrollutvalget har prøvd å påvirke FKT slik at eksempelvis konferansen som arrangeres hvert å i begynnelsen av juni kunne forskyves til et noe senere tidspunkt. Denne påvirkningen har kontrollutvalget ikke lykkes med.</p>
<p>Kontrollutvalget konkluderer derfor med at medlemskapet i FKT ikke dekker de behov som kontrollutvalget søker og velger derfor å avsluttet sitt medlemskap i FKT.</p>
<p><em type="italic">12/16 </em><em type="italic">Kontrollutvalgets årsmelding 2015 – forslag til årsmelding </em></p>
<p>Forslag til årsmelding 2015 framlagt og presentert for utvalget. Utvalget valgte å gjøre endringer i det framlagt årsmelding.</p>
<p>Årsmeldingen ble godkjent med framlagte endringene.</p>
<p><em type="italic">15/16 </em><em type="italic">Telefonmøte – bestilling av arbeid Kluge advokatfirma AS </em></p>
<p>Sametinget la inn bestilling hos Kluge advokatfirma AS hvor advokatfirma skal utreder mulighetene og hindringene for opprettelse av sametingsrevisjon organisert enten under Riksrevisjonen eller organisert som frittstående revisjon i regi av Sametinget.</p>
<p><em type="italic">20/16 </em><em type="italic">Bestilling av arbeid – BS 01/16 – BS 04/16 – Søstrene Åsjord AS </em></p>
<p>Kontrollutvalget valgte å legge inn bestilling på følgende arbeids hos søstrene Åsjord AS: gjennomgang av Sametingets årsregnskap for 2015, sametingsrådets møtebøker for 2015, Sametingets klagenemndas møtebøker for 2015 og Riksrevisjonens beretning om årsregnskap 2015.</p>
<p><em type="italic">22/16 </em><em type="italic">E-post fra Anita P. Ravna – habilitet i plenumsledelsen </em></p>
<p>I e-post av 06.06.16 ber Anita P. Ravna kontrollutvalget se på habiliteten til plenumsledelsen og hvordan den praktiseres.</p>
<p>Utvalget valgte å legge inn bestilling hos Søstrene Åsjord AS for å få belyst saken. Bestillingen godkjennes på møte i Oslo i august.</p>
<p><em type="italic">23/16 </em><em type="italic">Eventuelt </em></p>
<p>Brev fra Inger Elin Utsi til kontrollutvalget, datert 07.06.16.</p>
<p>Plenumsleder Gaski informerte om regelverket rundt permisjoner og praktiseringen av denne. Utvalget valgte å legge inn bestilling på saken hos Søstrene Åsjord AS. Bestillingen ble godkjent på møte i Oslo i august.</p>
<p><em type="italic">24/16 Problemnotat fra Kluge advokatfirma AS – Sametinget og organisering av egen revisjon </em></p>
<p>Framlagt for utvalget - notat av 08.07.16 – <em type="italic">Problemnotat – Opprettelse av sametingsrevisjon. </em></p>
<p>Utvalget viser til framlagt notat og ønsket noen mindre korreksjoner i framlagt notat. Kluge advokatfirma AS framlegger forslag til utgående brev til Stortingets kontroll- og konstitusjonskomiteen og Stortingets presidentskap. Brevene godkjennes på neste møte i kontrollutvalget i Oslo.</p>
<p><em type="italic">28/16 </em><em type="italic">Problemnotat fra Kluge advokatfirma AS – Sametinget og organisering av egen revisjon – datert 16.08.16 </em></p>
<p>Kluge advokatfirma AS la fram et korrigert notat datert 16.08.16 <em type="italic">– opprettelse av sametingsrevisjon - </em>om hvordan en eventuell opprettelse av sametingsrevisjon kan organiseres. </p>
<p>Utvalget ber Kluge advokatfirma AS om å fremme en utvidet notat hvor løsningen til organisering skisseres opp og notatet danner videre grunnlaget for brev til de aktuelle adressatene som framkommer i bestillingsnotatet.</p>
<p><em type="italic">29/16 </em><em type="italic">Nye bestilling av arbeid – Søstrene Åsjord AS </em></p>
<p>Utvalget la inn nye bestillinger på følgende arbeid hos Søstrene Åsjord AS.</p>
<list><p type="listitem">Habilitet i plenumsledelsen (BS 06/16)</p>
<p type="listitem">Permisjonsbehandling av Sametingsrepresentantene (BS 07/16)</p>
</list><p><em type="italic">30/16 </em><em type="italic">Sametingets årsregnskap 2015 (BS 01/16) – Søstrene Åsjord AS </em></p>
<p>Framlagt for utvalget - notat av 20.08.16 – <em type="italic">Gjennomgang av Sametingets årsregnskap for 2015. </em></p>
<p>Utvalget ber om at det i notatet av 20.08.16 også framkommer en kommentar om hvordan kostnadene i regnskapet er blir periodisert. Søstrene Åsjord AS fremmer en korrigert notat til kontrollutvalget hvor dette er tatt med. Utover dette tar utvalget rapporten til orientering.</p>
<p><em type="italic">31/16 </em><em type="italic">Sametingsrådets møtebøker 2015 (BS 02/16) – Søstrene Åsjord AS </em></p>
<p>Framlagt for utvalget - notat av 20.08.16 – <em type="italic">Gjennomgang av Sametingsrådet møtebøker for 2015. </em></p>
<p>Følgende vedtak ble gjort i saken:</p>
<list><p type="listitem">Sametingsrådet oppfordres til å påse at dokumenter presenteres både på samisk og norsk, herunder også sakslister.</p>
<p type="listitem">Sametingsrådet oppfordres til å innlede hvert møte med «Godkjenning av innkalling og saksliste», og som protokolleres. Dette gjelder uavhengig av møteform.</p>
<p type="listitem">Sametingsrådet oppfordres til å sikre rutiner som sørger for at møtebøker publiseres fortløpende og som gir innsyn for allmennheten.</p>
<p type="listitem">Sametingsrådet oppfordres til å påse at alle saker har sitt eget saksnummer.</p>
<p type="listitem">Sametingsrådet oppfordres til å etablere og kvalitetssikre sine rutiner for gjennomføring av sin møtevirksomhet. Sametingsrådet oppfordres til å utarbeide en rutinebeskrivelse/internkontroll for gjennomføring av Sametingsrådets møter. Dette for å sikre at rutiner blir fulgt på de punkter som er bemerket over tid. Rutinebeskrivelsen bør ta opp i seg de momenter som er påpekt etter gjennomgangen av møtebøkene. Kvalitetssikring av møtevirksomheten kan dokumenteres ved hjelp av sjekkliste.</p>
</list><p><em type="italic">32/16 </em><em type="italic">Sametingets klagenemndas møtebøker 2015 (BS 03/16) – Søstrene Åsjord AS </em></p>
<p>Framlagt for utvalget - notat av 15.08.16 – <em type="italic">Gjennomgang av Sametingets klagenemndas møtebøker for 2015. </em></p>
<p>Følgende vedtak ble gjort i saken:</p>
<list><p type="listitem">Gjennomgang av Sametingets klagenemndas møtebøker tas til orientering.</p>
<p type="listitem">Sametingets klagenemnd oppfordres til å se på hvordan rutinene for møtevirksomheten gjennom året kan kvalitetssikres best mulig.</p>
<p type="listitem">Sametingets klagenemnd oppfordres til å sikre at sakstitler skrives både på samisk og norsk.</p>
<p type="listitem">Sametingets klagenemnd oppfordres til jevnlig å kontrollere at relevante dokumenter fra sakene som har vært til behandling ligger lett tilgjengelig på nettsidene, og at man kontinuerlig vurderer hva som ytterligere kan offentliggjøres.</p>
</list><p><em type="italic">33/16 </em><em type="italic">Riksrevisjonens beretning om årsregnskap 2015 (BS 04/16) – Søstrene Åsjord AS </em></p>
<p>Framlagt for utvalget - notat av 15.08.16 – <em type="italic">Gjennomgang av Riksrevisjonens rapporter herunder beretningen for 2015. </em></p>
<p>Utvalget tar rapporten til orientering.</p>
<p><em type="italic">34/16 </em><em type="italic">Eventuelt </em></p>
<p>Utvalget registrerer at brev til Kommunal- og moderniseringsdepartement av 23.05.16 – <em type="italic">forespørsel om dagens organisering tilfredsstiller intensjonen om distanse og uavhengighet </em>ikke er blitt besvart av departementet. Administrasjonen følger opp saken. </p>
<p>Budsjettinnspill 2017:</p>
<p>Utvalget ønsker å få gjennomført en forvaltningsrevisjon. I den anledning ønsker utvalget å få fram sitt behov for dette arbeidet. Administrasjonen legger fram et forslag til utvalget før dette spilles til sametingsrådet og administrasjonen.</p>
<p><em type="italic">39/16 </em><em type="italic">Kluge advokatfirma AS – framlegg av notat Forvaltningsrevisjon og bevilgninger til samiske formål og forslag til brev til Stortingets kontroll- og konstitusjonskomite - (BS 05/16) </em></p>
<p>Framlagt for utvalget - notat <em type="italic">Forvaltningsrevisjon av bevilgninger til samiske formål – sammenfattet notat etter møte 31.08.16 </em>og forslag til brev til Stortingets kontroll- og konstitusjonskomite. </p>
<p>Utvalget tar notatet til etterretning og utkast til brev til Stortingets kontroll- og konstitusjonskomiteen godkjennes og utsendes.</p>
<p><em type="italic">40/16 </em><em type="italic">Søstrene Åsjord AS – framlegg av rapporter </em></p>
<p>Følgende rapporter fra Søstrene Åsjord AS framlagt for utvalget:</p>
<list><p type="listitem"><em type="italic">Habilitet i plenumsledelsen </em>(BS 06/16) </p>
<p type="listitem"><em type="italic">Permisjonsbehandling av sametingsrepresentantene </em>(BS 07/16) </p>
</list><p>Med bakgrunn i ovennevnte rapporter gjorde utvalget følgende vedtak:</p>
<p><em type="italic">Habilitet i plenumsledelsen </em>: </p>
<list><p type="listitem">Vi viser til Sametingets Etiske retningslinjer, hvor pkt. 6 omhandler habilitet for de folkevalgte. Plenumsledelsen oppfordres til å gjøre vurderinger av hvorvidt det er behov for at retningslinjene justeres slik at habilitet utdypes ytterligere under pkt. 6, eller i eget punkt.</p>
<p type="listitem">Plenumsledelsen oppfordres til å vurdere de rutiner som er etablert i behandlingen av oppfølging og rapportering av gruppetilskuddene, og ta en gjennomgang av hvordan dette bør skje på best mulig måte.</p>
<p type="listitem">Plenumsledelsen anmodes om å se på behovet for å utarbeide en skriftlig oversikt over oppgaver som delegeres fra plenumsledelsen til plenumsleder. Dette for å sikre åpenhet og offentlighet om hvem som har avgjørelsesmyndighet i de enkelte saker.</p>
<p type="listitem">Vi viser til risikovurdering fra Alt advokatfirma hvor risikovurdering er gjort mht Sametingsrådets aktivitet, samt delegasjonsvedtak som Sametingsrådet har. Plenumsledelsen oppfordres til å gjennomføre risikovurdering knyttet til plenumsledelsens oppgaver.</p>
<p type="listitem">Sametingets kontrollutvalg ber om tilbakemelding på ovennevnte punkter.</p>
</list><p><em type="italic">Permisjonsbehandling av sametingsrepresentantene </em>: </p>
<list><p type="listitem">Plenumsledelsen anmodes om å fremme ansvaret som ligger i ombudsplikten for Sametingsrepresentantene.</p>
<p type="listitem">Plenumsledelsen anmodes om å vurdere hvorvidt praksis for permisjonsbehandling bør nedfelles i skriftlige retningslinjer, hvor ombudsplikten synliggjøres.</p>
<p type="listitem">Plenumsleders behandling av permisjonssøknadene fremstår som ryddig. Plenumsledelsen oppfordres til å ta en vurdering av hvordan fravær på slutten av møtene kan minimeres.</p>
</list><p><em type="italic">41/16 </em><em type="italic">Søstrene Åsjord AS – korrigert rapport til Sametingets årsregnskap 2015 (BS 01/16) </em></p>
<p>Framlagt for utvalget - korrigert notat av 20.08.16 – <em type="italic">Gjennomgang av Sametingets årsregnskap for 2015 </em>. </p>
<p>Utvalget tar Sametingets årsregnskap for 2015 til etterretning.</p>
<p><em type="italic">43/16 </em><em type="italic">Eierskapsmelding fra Sametinget </em></p>
<p>I e-post av 13.11.16 ber Arthur Tørfoss utvalget om å finne ut hva Sametinget eier.</p>
<p>Utvalget responderer med å be Søstrene Åsjord As legger fram forslag til hvordan eierskapsmeldingen kan utformes.</p>
<p><em type="italic">4. UNDERSØKELSER SOM VIL BLI GJENNOMFØRT I KOMMENDE ÅR </em></p>
<p>Kontrollutvalget vil jobbe for å kunne gjennomføre en forvaltningsrevisjon. Revisjonen skal sette fokus på tildeling av språkmidler og hvordan disse eksempelvis er bruke i en fylkeskommunen og i en kommune.</p>
<p><em type="italic">5. UTFORDRINGER </em></p>
<p>Kontrollutvalget vil fortsatt jobbe med å få styrket budsjettrammen for utvalget.</p>
<p>Kontrollutvalget vil jobbe for at nyvalgte medlemmer i utvalget tidlig får tilbud om opplæring i arbeidet som medlemmer i kontrollutvalget.</p>
<p>Kontrollutvalget vil jobbe for at medlemmene har mulighet for hospitering hos Stortingets kontroll- og konstitusjonskomiteen.</p>
<p><em type="italic">Sametingets plenum - 018/17 </em></p>
<p>Saken påbegynt 31.05.2017 kl. 18.15</p>
<p><em type="italic">Votering </em>Av 39 representanter var 28 til stede. Det ble ikke votert over saken. </p>
<p><em type="italic">Protokoll tilførsler </em>Det ble ikke fremmet noen protokolltilførsler i saken. <em type="italic">V Taleliste og replikkordskifte </em></p>
<p><em type="italic">SP - vedtak: </em></p>
<p>Sametinget har drøftet kontrollutvalgets årsmelding 2016. Årsmeldingen er vedlagt protokollen.</p>
<p><em type="italic">Kontrollutvalgets årsmelding 2016 </em></p>
<p>1. INNLEDNING</p>
<p>Sametingets kontrollkomité fikk ved behandlingen i plenumssak 09/10 nytt navn. Det nye navnet er Sametingets kontrollutvalg. I gjeldende regelverk for kontrollutvalget anvendes fortsatt benevnelsen Sametingets kontrollkomité.</p>
<p>I henhold til Særskilte regler for Kontrollkomiteens ansvars- og arbeidsområde § 2 skal kontrollkomiteen «.. <em type="italic">på faglig grunnlag utøve parlamentarisk kontroll og styringskontroll ved å finne ut hva som har skjedd, vurdere det opp mot etablerte kriterier og ordninger og bidra til å rette opp eventuelle feil og mangler. Individuelle interesser vil som utgangspunkt ivaretas av forvaltningen, domstoler og ombudsordninger. </em></p>
<p><em type="italic">Kontrollkomiteens medlemmer har utvidet rett til innsyn i dokumenter, rapporter og lignende i Sametinget». </em></p>
<p>Kontrollutvalgets oppgaver framkommer i Sametingets arbeidsorden § 15. Utvalgets oppgaver er:</p>
<p><em type="italic">a) å utøve den parlamentariske kontroll over virksomheten som finansieres via Sametingets budsjett, og </em></p>
<p><em type="italic">b) å kontrollere Sametingets årsregnskap og gjennomgå eventuelle merknader vedrørende disse fra Riksrevisjonen </em></p>
<p><em type="italic">Utvalget kan foreta de undersøkelser i Sametingets administrasjon som det anser som nødvendig for Sametingets kontroll. Før utvalget selv foretar slike undersøkelser, underrettes sametingsrådet, eventuelt plenumsledelsen, som plikter å framskaffe ønskede opplysninger. </em></p>
<p><em type="italic">Utvalget kan avgi innstilling til Sametingets plenum om de saker den tar opp til behandling. </em></p>
<p><em type="italic">Plenum kan fastsette særskilte regler for kontrollutvalgets ansvars- og arbeidsområde. </em></p>
<p>Sametingets kontrollutvalg skal i henhold til Særskilte regler for Kontrollkomiteens ansvars- og arbeidsområde § 5 avgi årsmelding. Årsmeldingen skal avspeile kontrollutvalgets virksomhet i foregående år.</p>
<p><em type="italic">2. KONTROLLUTVALGETS MEDLEMMER </em></p>
<p>Sametinget valgte den 15.10.2013 i <em type="italic">sak 037/13 </em>følgende medlemmer til kontrollutvalget for perioden 2013 - 2017: </p>
<list><p type="listitem">John Kappfjell, leder</p>
<p type="listitem">Marie Therese N. Aslaksen, nestleder</p>
<p type="listitem">Tor Gunnar Nystad, medlem</p>
<p type="listitem">Inger Elin Utsi, medlem</p>
<p type="listitem">Arthur Tørfoss, medlem</p>
</list><p>Under gjennomføring av plenum i desember, under sak 058/16, ble nytt kontrollutvalg valgt:</p>
<list><p type="listitem">Arthur Tørfoss, leder</p>
<p type="listitem">Marie Therese N. Aslaksen, nestleder</p>
<p type="listitem">Tor Gunnar Nystad, medlem</p>
<p type="listitem">Kirsti Guvsám, medlem</p>
<p type="listitem">Ragnhild M. Aslaksen, medlem</p>
</list><p>Kontrollutvalget har gjennomført følgende møter:</p>
<list><p type="listitem">Oslo 02.02.16</p>
<p type="listitem">Tromsø 20.04.16</p>
<p type="listitem">Karasjok 25.05.16 (internt planmøte)</p>
<p type="listitem">Karasjok 15.06.16 (telefonmøte)</p>
<p type="listitem">Tromsø 21.06.16 - 22.06.16</p>
<p type="listitem">Karasjok 15.07.16 (telefonmøte)</p>
<p type="listitem">Oslo 30.08.16 - 31.08.16</p>
<p type="listitem">Trondheim 16.11.16</p>
</list><p/>
<p>Kontrollutvalget har gjennomført følgende egenoppdatering:</p>
<list><p type="listitem">Kontrollutvalgskonferanse 03.02.16 – 04.02.16</p>
</list><p><em type="italic">3. KONTROLLUTVALGETS VIRKSOMHET </em></p>
<p><em type="italic">Rammeavtalen for saksbehandlingstjenester </em></p>
<p>Sametingets kontrollutvalg hadde inngått rammeavtale for saksbehandlingstjenester med ALT advokatfirma AS (firma fusjonerte i 2016 med Kluge Advokatfirma AS). Kontraktsperioden utløp 01.07.16. Ny rammeavtale for levering av saksbehandlingstjeneste ble inngått med Søstrene Åsjord AS. Denne tjenesten gjelder for tre år med rett til en forlengelse på ett år.</p>
<p><em type="italic">Kontrollutvalget har hatt opp til behandling 45 saker og velger å utdype behandlingen av følgende: </em></p>
<p><em type="italic">05/16 Advokatfirma Kluge – sak Sametingsråd Silje K. Muotkas studier </em></p>
<p>Under møte i desember 2015 valgte kontrollutvalget å legge inn en bestilling hos Kluge advokatfirma AS. Utvalget ble bedt om å belyse saken der Silje Karin Muotka og Runar Myrnes Balto ble tatt opp som studenter på et masterprogram ved Universitetet i Tromsø (UiT).</p>
<p>I bestillingen lå føringer for å utrede den faktiske bakgrunnen i saken. Videre vurdere om de rettslige eller etiske retningslinjer har blitt brutt i forbindelse med deltakelsen på studiet.</p>
<p>Notat av 01.02.16 om <em type="italic">Utredning om deltakelse i studiet ved Universitetet i Tromsø </em>framlagt utvalget. </p>
<p>Utvalget konkluderer med at Silje Karine Muotka og Runar Myrnes Balto ikke har brutt rettsregler eller etiske retningslinjer i forbindelse med deltakelsen i det aktuelle masterprogrammet ved UiT. Kontrollutvalget kan heller ikke se at de samme personene har hatt økonomiske fordeler eller bindinger forbundet med deltakelsen i programmet <em type="italic">. </em></p>
<p><em type="italic">11/16 Medlemskap i Forum for Kontroll og Tilsyn (FKT) - utmeldelse </em></p>
<p>Sametingets kontrollutvalg er opptatt av å oppdatere sine medlemmer i emner som omhandler arbeidet i kontrollutvalget.</p>
<p>Med bakgrunn i dette tegnet kontrollutvalget medlemskap i forum for kontroll og tilsyn i begynnelsen av 2013. Imidlertid har det vist seg vanskelig å kunne nyttiggjøre seg av medlemstilbudene, dels fordi kontrollutvalgets behov for kurs ikke har latt seg dekke av FKT og dels fordi at tilbudte seminarer/konferanser kolliderer med våre egne komite- og plenumsmøter.</p>
<p>Kontrollutvalget har prøvd å påvirke FKT slik at eksempelvis konferansen som arrangeres hvert å i begynnelsen av juni kunne forskyves til et noe senere tidspunkt. Denne påvirkningen har kontrollutvalget ikke lykkes med.</p>
<p>Kontrollutvalget konkluderer derfor med at medlemskapet i FKT ikke dekker de behov som kontrollutvalget søker og velger derfor å avsluttet sitt medlemskap i FKT.</p>
<p><em type="italic">12/16 Kontrollutvalgets årsmelding 2015 – forslag til årsmelding </em></p>
<p>Forslag til årsmelding 2015 framlagt og presentert for utvalget. Utvalget valgte å gjøre endringer i det framlagt årsmelding.</p>
<p>Årsmeldingen ble godkjent med framlagte endringene.</p>
<p><em type="italic">15/16 Telefonmøte – bestilling av arbeid Kluge advokatfirma AS </em></p>
<p>Sametinget la inn bestilling hos Kluge advokatfirma AS hvor advokatfirma skal utreder mulighetene og hindringene for opprettelse av sametingsrevisjon organisert enten under Riksrevisjonen eller organisert som frittstående revisjon i regi av Sametinget.</p>
<p><em type="italic">20/16 Bestilling av arbeid – BS 01/16 – BS 04/16 – Søstrene Åsjord AS </em></p>
<p>Kontrollutvalget valgte å legge inn bestilling på følgende arbeids hos søstrene Åsjord AS: gjennomgang av Sametingets årsregnskap for 2015, sametingsrådets møtebøker for 2015, Sametingets klagenemndas møtebøker for 2015 og Riksrevisjonens beretning om årsregnskap 2015.</p>
<p><em type="italic">22/16 E-post fra Anita P. Ravna – habilitet i plenumsledelsen </em></p>
<p>I e-post av 06.06.16 ber Anita P. Ravna kontrollutvalget se på habiliteten til plenumsledelsen og hvordan den praktiseres.</p>
<p>Utvalget valgte å legge inn bestilling hos Søstrene Åsjord AS for å få belyst saken. Bestillingen godkjennes på møte i Oslo i august.</p>
<p><em type="italic">23/16 Eventuelt </em></p>
<p>Brev fra Inger Elin Utsi til kontrollutvalget, datert 07.06.16.</p>
<p>Plenumsleder Gaski informerte om regelverket rundt permisjoner og praktiseringen av denne. Utvalget valgte å legge inn bestilling på saken hos Søstrene Åsjord AS. Bestillingen ble godkjent på møte i Oslo i august.</p>
<p><em type="italic">24/16 Problemnotat fra Kluge advokatfirma AS – Sametinget og organisering av egen revisjon </em></p>
<p>Framlagt for utvalget - notat av 08.07.16 – <em type="italic">Problemnotat – Opprettelse av sametingsrevisjon. </em></p>
<p>Utvalget viser til framlagt notat og ønsket noen mindre korreksjoner i framlagt notat. Kluge advokatfirma AS framlegger forslag til utgående brev til Stortingets kontroll- og konstitusjonskomiteen og Stortingets presidentskap. Brevene godkjennes på neste møte i kontrollutvalget i Oslo.</p>
<p><em type="italic">28/16 </em><em type="italic">Problemnotat fra Kluge advokatfirma AS – Sametinget og organisering av egen revisjon – datert 16.08.16 </em></p>
<p>Kluge advokatfirma AS la fram et korrigert notat datert 16.08.16 <em type="italic">– opprettelse av sametingsrevisjon - </em>om hvordan en eventuell opprettelse av sametingsrevisjon kan organiseres. </p>
<p>Utvalget ber Kluge advokatfirma AS om å fremme en utvidet notat hvor løsningen til organisering skisseres opp og notatet danner videre grunnlaget for brev til de aktuelle adressatene som framkommer i bestillingsnotatet.</p>
<p><em type="italic">29/16 Nye bestilling av arbeid – Søstrene Åsjord AS </em></p>
<p>Utvalget la inn nye bestillinger på følgende arbeid hos Søstrene Åsjord AS.</p>
<list><p type="listitem">Habilitet i plenumsledelsen (BS 06/16)</p>
<p type="listitem">Permisjonsbehandling av Sametingsrepresentantene (BS 07/16)</p>
</list><p/>
<p><em type="italic">30/16 Sametingets årsregnskap 2015 (BS 01/16) – Søstrene Åsjord AS </em></p>
<p>Framlagt for utvalget - notat av 20.08.16 – <em type="italic">Gjennomgang av Sametingets årsregnskap for 2015. </em></p>
<p>Utvalget ber om at det i notatet av 20.08.16 også framkommer en kommentar om hvordan kostnadene i regnskapet er blir periodisert. Søstrene Åsjord AS fremmer en korrigert notat til kontrollutvalget hvor dette er tatt med. Utover dette tar utvalget rapporten til orientering.</p>
<p><em type="italic">31/16 Sametingsrådets møtebøker 2015 (BS 02/16) – Søstrene Åsjord AS </em></p>
<p>Framlagt for utvalget - notat av 20.08.16 – <em type="italic">Gjennomgang av Sametingsrådet møtebøker for 2015. </em></p>
<p>Følgende vedtak ble gjort i saken:</p>
<list><p type="listitem">Sametingsrådet oppfordres til å påse at dokumenter presenteres både på samisk og norsk, herunder også sakslister.</p>
<p type="listitem">Sametingsrådet oppfordres til å innlede hvert møte med «Godkjenning av innkalling og saksliste», og som protokolleres. Dette gjelder uavhengig av møteform.</p>
<p type="listitem">Sametingsrådet oppfordres til å sikre rutiner som sørger for at møtebøker publiseres fortløpende og som gir innsyn for allmennheten.</p>
<p type="listitem">Sametingsrådet oppfordres til å påse at alle saker har sitt eget saksnummer.</p>
<p type="listitem">Sametingsrådet oppfordres til å etablere og kvalitetssikre sine rutiner for gjennomføring av sin møtevirksomhet. Sametingsrådet oppfordres til å utarbeide en rutinebeskrivelse/internkontroll for gjennomføring av Sametingsrådets møter. Dette for å sikre at rutiner blir fulgt på de punkter som er bemerket over tid. Rutinebeskrivelsen bør ta opp i seg de momenter som er påpekt etter gjennomgangen av møtebøkene. Kvalitetssikring av møtevirksomheten kan dokumenteres ved hjelp av sjekkliste.</p>
</list><p><em type="italic">32/16 Sametingets klagenemndas møtebøker 2015 (BS 03/16) – Søstrene Åsjord AS </em></p>
<p>Framlagt for utvalget - notat av 15.08.16 – <em type="italic">Gjennomgang av Sametingets klagenemndas møtebøker for 2015. </em></p>
<p><em type="italic">Følgende vedtak ble gjort i saken: </em></p>
<list><p type="listitem">Gjennomgang av Sametingets klagenemndas møtebøker tas til orientering.</p>
<p type="listitem">Sametingets klagenemnd oppfordres til å se på hvordan rutinene for møtevirksomheten gjennom året kan kvalitetssikres best mulig.</p>
<p type="listitem">Sametingets klagenemnd oppfordres til å sikre at sakstitler skrives både på samisk og norsk.</p>
<p type="listitem">Sametingets klagenemnd oppfordres til jevnlig å kontrollere at relevante dokumenter fra sakene som har vært til behandling ligger lett tilgjengelig på nettsidene, og at man kontinuerlig vurderer hva som ytterligere kan offentliggjøres.</p>
</list><p><em type="italic">33/16 Riksrevisjonens beretning om årsregnskap 2015 (BS 04/16) – Søstrene Åsjord AS </em></p>
<p>Framlagt for utvalget - notat av 15.08.16 – <em type="italic">Gjennomgang av Riksrevisjonens rapporter herunder beretningen for 2015. </em></p>
<p>Utvalget tar rapporten til orientering.</p>
<p><em type="italic">34/16 Eventuelt </em></p>
<p>Utvalget registrerer at brev til Kommunal- og moderniseringsdepartement av 23.05.16 – <em type="italic">forespørsel om dagens organisering tilfredsstiller intensjonen om distanse og uavhengighet </em>ikke er blitt besvart av departementet. Administrasjonen følger opp saken. </p>
<p>Budsjettinnspill 2017:</p>
<p>Utvalget ønsker å få gjennomført en forvaltningsrevisjon. I den anledning ønsker utvalget å få fram sitt behov for dette arbeidet. Administrasjonen legger fram et forslag til utvalget før dette spilles til sametingsrådet og administrasjonen.</p>
<p><em type="italic">39/16 Kluge advokatfirma AS – framlegg av notat Forvaltningsrevisjon og bevilgninger til samiske formål og forslag til brev til Stortingets kontroll- og konstitusjonskomite - (BS 05/16) </em></p>
<p>Framlagt for utvalget - notat <em type="italic">Forvaltningsrevisjon av bevilgninger til samiske formål – sammenfattet notat etter møte 31.08.16 </em>og forslag til brev til Stortingets kontroll- og konstitusjonskomite. </p>
<p>Utvalget tar notatet til etterretning og utkast til brev til Stortingets kontroll- og konstitusjonskomiteen godkjennes og utsendes.</p>
<p><em type="italic">40/16 Søstrene Åsjord AS – framlegg av rapporter </em></p>
<p>Følgende rapporter fra Søstrene Åsjord AS framlagt for utvalget:</p>
<list><p type="listitem"><em type="italic">Habilitet i plenumsledelsen </em>(BS 06/16) </p>
<p type="listitem"><em type="italic">Permisjonsbehandling av sametingsrepresentantene </em>(BS 07/16) </p>
</list><p>Med bakgrunn i ovennevnte rapporter gjorde utvalget følgende vedtak:</p>
<p><em type="italic">Habilitet i plenumsledelsen </em>: </p>
<list><p type="listitem">Vi viser til Sametingets Etiske retningslinjer, hvor pkt. 6 omhandler habilitet for de folkevalgte. Plenumsledelsen oppfordres til å gjøre vurderinger av hvorvidt det er behov for at retningslinjene justeres slik at habilitet utdypes ytterligere under pkt. 6, eller i eget punkt.</p>
<p type="listitem">Plenumsledelsen oppfordres til å vurdere de rutiner som er etablert i behandlingen av oppfølging og rapportering av gruppetilskuddene, og ta en gjennomgang av hvordan dette bør skje på best mulig måte.</p>
<p type="listitem">Plenumsledelsen anmodes om å se på behovet for å utarbeide en skriftlig oversikt over oppgaver som delegeres fra plenumsledelsen til plenumsleder. Dette for å sikre åpenhet og offentlighet om hvem som har avgjørelsesmyndighet i de enkelte saker.</p>
<p type="listitem">Vi viser til risikovurdering fra Alt advokatfirma hvor risikovurdering er gjort mht Sametingsrådets aktivitet, samt delegasjonsvedtak som Sametingsrådet har. Plenumsledelsen oppfordres til å gjennomføre risikovurdering knyttet til plenumsledelsens oppgaver.</p>
<p type="listitem">Sametingets kontrollutvalg ber om tilbakemelding på ovennevnte punkter.</p>
</list><p><em type="italic">Permisjonsbehandling av sametingsrepresentantene </em>: </p>
<list><p type="listitem">Plenumsledelsen anmodes om å fremme ansvaret som ligger i ombudsplikten for Sametingsrepresentantene.</p>
<p type="listitem">Plenumsledelsen anmodes om å vurdere hvorvidt praksis for permisjonsbehandling bør nedfelles i skriftlige retningslinjer, hvor ombudsplikten synliggjøres.</p>
<p type="listitem">Plenumsleders behandling av permisjonssøknadene fremstår som ryddig. Plenumsledelsen oppfordres til å ta en vurdering av hvordan fravær på slutten av møtene kan minimeres.</p>
</list><p><em type="italic">41/16 Søstrene Åsjord AS – korrigert rapport til Sametingets årsregnskap 2015 (BS 01/16) </em></p>
<p>Framlagt for utvalget - korrigert notat av 20.08.16 – <em type="italic">Gjennomgang av Sametingets årsregnskap for 2015 </em>. </p>
<p>Utvalget tar Sametingets årsregnskap for 2015 til etterretning.</p>
<p><em type="italic">43/16 Eierskapsmelding fra Sametinget </em></p>
<p>I e-post av 13.11.16 ber Arthur Tørfoss utvalget om å finne ut hva Sametinget eier.</p>
<p>Utvalget responderer med å be Søstrene Åsjord As legger fram forslag til hvordan eierskapsmeldingen kan utformes.</p>
<p><em type="italic">4. UNDERSØKELSER SOM VIL BLI GJENNOMFØRT I KOMMENDE ÅR </em></p>
<p>Kontrollutvalget vil jobbe for å kunne gjennomføre en forvaltningsrevisjon. Revisjonen skal sette fokus på tildeling av språkmidler og hvordan disse eksempelvis er bruke i en fylkeskommunen og i en kommune.</p>
<p><em type="italic">5. UTFORDRINGER </em></p>
<p>Kontrollutvalget vil fortsatt jobbe med å få styrket budsjettrammen for utvalget.</p>
<p>Kontrollutvalget vil jobbe for at nyvalgte medlemmer i utvalget tidlig får tilbud om opplæring i arbeidet som medlemmer i kontrollutvalget.</p>
<p>Kontrollutvalget vil jobbe for at medlemmene har mulighet for hospitering hos Stortingets kontroll- og konstitusjonskomiteen. Saken avsluttet 31.05.2017 kl. 19.00</p>
<p>Ášši/Sak 019/17</p>
<p>Sametingets plenum</p>
<p>Ášši/Sak 002/17</p>
<p>Plan og finanskomiteen</p>
<p><em type="italic">Sametingets reviderte budsjett 2017 </em></p>
<p><em type="italic">Arkivsaknr. </em></p>
<p>17/1683</p>
<p><em type="italic">Behandlinger </em></p>
<p><em type="italic">Vedlegg </em></p>
<p>Forslag og merknader</p>
<p><em type="italic">Sametingsrådets forslag til innstilling: </em></p>
<p>Sametinget er en nettobudsjettert virksomhet og disponerer eventuelt positivt årsresultat og har ansvaret for å dekke eventuelt negativt årsresultat. Eventuelt underskudd dekkes inn ved neste års budsjett. Sametinget foretar årlige budsjettrevisjoner i plenum i juni måned, på bakgrunn av vedtaket av årsmelding i mars som også inkluderer årsregnskapet.</p>
<p>Sametinget kan forvalte post 50-midler tildelt fra departementene fritt. Dette gjelder ikke øremerkede midler som kommer fra andre departementale poster, så som postene 22 og 72. Tilleggsbevilgningene vil likevel tas med i det reviderte budsjettet.</p>
<p>Iht. sak 005/17 Sametingets årsmelding for 2016, del 6 - årsregnskap og note 7 avregning bevilgningsfinansiert virksomhet har Sametinget negativt egenkapital/udekket underskudd på kr 2 576 762 pr. 31.12.2016.</p>
<p>Iht. mottatt tildelingsbrev fra Kommunal- og moderniseringsdepartementet er bevilgningen til Sametinget redusert med kr 348 000 over flere departementers kapitler og poster, ut over Stortingets endelige budsjettvedtak. Differensen skyldes reduksjoner i bevilgningene i forbindelse med Stortingets behandling av statsbudsjettet. I tillegg ligger det en feil fra Sametingets side hvor det er budsjettert med kr 3 000 for mye i bevilgning fra Kunnskapsdepartementet kap. 223 og post 50.</p>
<p>Sametingets budsjett for 2017 ble vedtatt med et underskudd på kr 401 000.</p>
<p>Dette gir tilsammen et underskudd på kr 3 328 762, som må dekkes inn ved revidert budsjett for 2017.</p>
<p>Dette går fram av følgende oversikt:</p>
<p>Refordeling av budsjettet for 2017 fremgår av tabellene nedenfor med tilhørende omtale av de enkelte poster.</p>
<p><em type="italic">Sametingets samlede inntekter og utgifter </em></p>
<p><em type="italic">Bevilgning fra departementene </em></p>
<p><em type="italic">Språk </em></p>
<p>Et offentlig utnevnt utvalg la fram NOU 2016:18 Hjertespråket i oktober 2016. Utvalget har sett på gjeldende ordninger, tiltak og lovverk for samisk språk i Norge, og vurdert hvordan offentlig sektor kan tilpasses den nåværende organiseringen. Det er behov for midler til å følge opp utvalgets forslag. Det settes av kr 500 000 til formålet.</p>
<p>Sametinget trekker årlig tilbake tidligere gitte tilskudd. Posten reduseres med kr 500 000.</p>
<p><em type="italic">Samarbeidsavtaler </em></p>
<p>Sametinget trekker årlig tilbake tidligere gitte tilskudd. Posten reduseres med kr 500 000.</p>
<p><em type="italic">Kunnskap </em></p>
<p>Sametinget har siden opprettelsen av Nettverk for samiskopplæring i 2013, innvilget direkte tilskudd til nettverket. I budsjett for 2017 er direktetilskuddet, ved en feil, blitt endret til prosjektmidler. Denne feilen er rettet opp, og prosjektmidler er omgjort til direkte tilskudd.</p>
<p>Sametinget trekker årlig tilbake tidligere gitte tilskudd. Posten reduseres med kr 1 200 000.</p>
<p>Sametinget har etter opplæringsloven, myndighet til å fastsette læreplaner i samiske fag, læreplaner for særskilte samiske fag på videregående opplæring og samisk innhold i ordinære læreplaner for fag og i samiske parallelle læreplaner. Regjeringen har med bakgrunn i Stortingsmelding Meld. St. 28 Fag - Fordypning - Forståelse, igangsatt fornyelse av Kunnskapsløftet. Arbeidet med utvikling av felles generell til læreplanverket ble påbegynt i 2016 og ventes ferdig i 2018. Deretter følger revidering av de øvrige læreplanene. Sametingets mål er å samarbeide med Kunnskapsdepartementet for bidra til at det ordinære læreplanverket og læreplanverket for den samiske skolen har tydelige krav og læringsmål angående samisk opplæring og samisk innhold i grunnopplæringen. Arbeidet er omfattende og resurskrevende, og for å sikre det faglige innhold i de ulike læreplanene er det behov for at Sametinget benytter seg av eksterne ressurser. Det settes av kr 500 000 til formålet.</p>
<p><em type="italic">Næring </em></p>
<p>Sametinget trekker årlig tilbake tidligere gitte tilskudd. Posten reduseres med kr 500 000.</p>
<p>Sametinget trekker årlig tilbake tidligere gitte tilskudd. Posten reduseres med kr 1 000 000.</p>
<p><em type="italic">Kultur </em></p>
<p>Ordningen Joikesenter gjøres om fra søkerbasert til prosjekt. Sametingsrådet vil i tett samarbeid med Samisk kunstnerråd iverksette et prosjekt med medvirkning fra samiske musikk og joikemiljø.</p>
<p>Sametinget trekker årlig tilbake tidligere gitte tilskudd. Posten reduseres med kr 478 762.</p>
<p>Sametinget trekker årlig tilbake tidligere gitte tilskudd. Posten reduseres med kr 450 000.</p>
<p>Sametinget trekker årlig tilbake tidligere gitte tilskudd. Posten reduseres med kr 300 000.</p>
<p><em type="italic">Helse og sosial </em></p>
<p>Sametinget trekker årlig tilbake tidligere gitte tilskudd. Posten reduseres med kr 200 000.</p>
<p>Sametinget har i 2016 igangsatt et utvalg for å utarbeide etiske retningslinjer for samisk helseforskning, inkludert bruk og forvaltning av samisk humant biologisk materiale. Utvalget skal utarbeide utkast til etiske retningslinjer for samisk helseforskning, inkludert forskning der samisk humant biologisk materiale inngår. Utvalget ferdigstiller sitt arbeid i juni 2017. Det settes av kr 300 000 til formålet. <em type="italic">Internasjonalt samarbeid </em></p>
<p>For å følge opp tiltakene i Sametingets internasjonale melding, er det behov for å delta i sluttforhandlingene om urfolks status og representasjon i FN-systemet, samt støttefunksjoner knyttet til etableringen av det internasjonale fondet for urfolks rettigheter; Ája Indigenous Peoples’ Rights Foundation. Det settes av kr 500 000 til oppfølging av tiltakene.</p>
<p><em type="italic">Plan og finanskomiteen - 002/17 </em></p>
<p><em type="italic">PFK - vedtak: </em></p>
<p><em type="italic">Innledning: </em></p>
<p>Sametingets plan- og finanskomite har behandlet sametingsrådets forslag til revidert budsjett 2017. Sametinget er en nettobudsjettert virksomhet og disponerer eventuelt positivt årsresultat og har ansvaret for å dekke eventuelt negativt årsresultat.</p>
<p><em type="italic">Merknader: </em></p>
<p><em type="italic">Komiteens medlem fra Arbeiderpartiets sametingsgruppe (Ap) Knut Store fremmet følgende merknad: </em></p>
<p><em type="italic">Komiteens flertall, medlemmene fra Norske samers riksforbund (NSR) Anita P. Ravna, Thomas Åhren, Ann-Mari Thomassen og Oluf A. Kuhumen, medlemmene fra Arbeiderpartiets sametingsgruppe (Ap) Marit Kirsten A. Gaup, Knut Store og Geir Johnsen, uavhengig representant Hartvik Hansen og medlem fra Høyre Ellen Kristine Saba og fremmet følgende merknad: </em></p>
<p>Post 6.2.1</p>
<p>Opprinnelig budsjett til læremidler vedtatt i desember 2016 opprettholdes under den søkerbaserte posten.</p>
<p><em type="italic">Komiteens medlem fra Høyre Ellen Kristina Saba og uavhengig representant Hartvik Hansen fremmet følgende merknad: </em></p>
<p><em type="italic">Et annet flertall, medlemmene fra Arbeiderpartiets sametingsgruppe, uavhegig medlem og medlemmet fra Høyre fremmet følgende merknad: </em></p>
<p>Sámi Mánáid Teáhter har vært et viktig prosjekt for samiskspråklige barn i Sápmi. Det startet som et 3-årig pilotprosjekt i 2009.</p>
<p>Fra Sametingets synspunkt har prosjektet vært en suksess og driften har fortsatt ut over 3-års perioden takket være årlig driftsstøtte fra Sametinget.</p>
<p>Teaterdriften er i perioden betydelig profesjonalisert og krever kontinuerlig intensiv arbeidsinnsats. Driften idag er særdeles sårbar da den i hovedsak avhenger av en kulturskolelærers arbeidsinnsats.</p>
<p>Man ser nødvendigheten i å øke driftsstøtten til Sámi mánáid teahter med inntil kr 800.000 for å kunne sikre teaterets produksjon ved å rekruttere ytterligere teaterfaglig personell. Slik støtte vil også være et viktig bidrag for å kunne tilby samisk teaterfaglig utdannet ungdom relevant arbeid og praksis.</p>
<p><em type="italic">Forslag: </em></p>
<p><em type="italic">Knut Store, Arbeiderparteiet fremmet følgende forslag: </em></p>
<p><em type="italic">Forslaget støttes av komiteens medlemmer fra Arbeiderpartiets sametingsgruppe (Ap) uavhengig medlem Hartvik Hansen, Høyre og Fremskrittspartiet: </em></p>
<p><em type="italic">Forslag 1 </em></p>
<p>Post 6.3.2.1 Árbediehtu reduseres med kr. 396 000.</p>
<p>Post 4.2.6 Hjertespråket økes med kr 396 000.</p>
<p><em type="italic">Thomas Åhren, NSR fremmet følgende forslag: </em></p>
<p><em type="italic">Forslaget støttes av komiteens medlemmer fra Norske samers riksforbund og Åarjel- Saemiej Gielh: </em></p>
<p><em type="italic">Forslag 2 </em></p>
<p>Endring av sametingsrådets forslag til revidert budsjett</p>
<p><em type="italic">Komiteens tilrådning: </em></p>
<p>Komiteen har ikke flere merknader eller forslag og råder Sametinget til å vedta følgende:</p>
<p>Sametinget støtter for øvrig Sametingsrådets forslag til innstiling.</p>
<p><em type="italic">Sametingets plenum - 019/17 </em></p>
<p>Støtte til merknad fra komitéen</p>
<p>Árja v/ representant Toril Leirbakken støtter merkand 1 og 2 fra komiteen.</p>
<p>Samer Sørpå v/ representant Marie Therese N. Aslaksen støtter merkand 1 og 2 fra komiteen</p>
<p>Merknad - Samer Sørpå v/ representant Marie Therese N. Aslaksen</p>
<p>Sametinget ser med bekymring at stadig flere samiske elever velger bort samisk som 1.språk, og heller velger samisk som 2.språk. For å motivere flere samiske elever til å velge samisk som 1.språk, vil Sametinget øke stipendandelen til de som velger samisk som 1.språk til 15.000 kr i skoleåret.</p>
<p>Representant Isak Mathis O. Hætta, Fastboendes liste</p>
<p>Sametinget oppnevner hurtigarbeidende tverrpolitisk utvalg som skal foreslå endringer i lovverk og forvaltning slik at disse ivaretar samiske bygders og lokalsamfunns bruk av sine høstingsområder og utviklingsmuligheter. Forslagene skal gi grunnlag for Sametingets arealpolitikk, særlig på området samisk utmarksbruk.</p>
<p>Representant Marie Therese N. Aslaksen, Samer Sørpå</p>
<p>9.4.4 Samiske medier - direkte tilskudd</p>
<p>17006 NuorajTV økes til 550.000,-</p>
<p>Inndekning hentes fra post:</p>
<p>100.000,- fra post 4.3.1 Språkprosjekter - søkerbasert tilskudd 100.000 fra post 15.0 Driftsutgifter administrasjon</p>
<p>Revidert forslag 2 fra komiteen - Representant Thomas Åhren, NSR, ÅaSG og Flyttsamelisten</p>
<p><em type="italic">Endring av sametingsrådets forslag til revidert budsjett </em></p>
<p>Forslag 1.</p>
<p>Forslag 2.</p>
<p>Forslag 3.</p>
<p>Forslag 4.</p>
<p>Forslag 5.</p>
<p>Forslag 6.</p>
<p>Forslag 7.</p>
<p>Forslag 8.</p>
<p>Saken påbegynt 01.06.2017 kl. 09.00 <em type="italic">Votering </em>Av 39 representanter var 39 til stede. Voteringen ble gjennomført i følgende rekkefølge: - Forslag 2, del 1 ble forkastet med 23 mot 16 stemmer del 2 ble forkastet med 23 mot 16 stemmer del 3 ble forkastet med 23 mot 16 stemmer del 4 ble forkastet med 23 mot 16 stemmer del 5 ble forkastet med 23 mot 16 stemmer del 6 ble forkastet med 23 mot 16 stemmer del 7 ble forkastet med 23 mot 16 stemmer del 8 ble forkastet med 21 mot 18 stemmer -Forslag 3 ble enstemmig vedtatt -Forslag 4 ble vedtatt med 36 mot 3 stemmer -Forslag 1 ble vedtatt med 20 mot 19 stemmer -Komiteens tilrådning ble vedtatt med 36 mot 3 stemmer </p>
<p><em type="italic">Protokoll tilførsler </em>Det ble ikke fremmet noen protokolltilførsler i saken. <em type="italic">V Taleliste og replikkordskifte </em></p>
<p><em type="italic">SP - vedtak: </em></p>
<p>Sametinget er en nettobudsjettert virksomhet og disponerer eventuelt positivt årsresultat og har ansvaret for å dekke eventuelt negativt årsresultat. Eventuelt underskudd dekkes inn ved neste års budsjett. Sametinget foretar årlige budsjettrevisjoner i plenum i juni måned, på bakgrunn av vedtaket av årsmelding i mars som også inkluderer årsregnskapet.</p>
<p>Sametinget kan forvalte post 50-midler tildelt fra departementene fritt. Dette gjelder ikke øremerkede midler som kommer fra andre departementale poster, så som postene 22 og 72. Tilleggsbevilgningene vil likevel tas med i det reviderte budsjettet.</p>
<p>Iht. sak 005/17 Sametingets årsmelding for 2016, del 6 - årsregnskap og note 7 avregning bevilgningsfinansiert virksomhet har Sametinget negativt egenkapital/udekket underskudd på kr 2 576 762 pr. 31.12.2016.</p>
<p>Iht. mottatt tildelingsbrev fra Kommunal- og moderniseringsdepartementet er bevilgningen til Sametinget redusert med kr 348 000 over flere departementers kapitler og poster, ut over Stortingets endelige budsjettvedtak. Differensen skyldes reduksjoner i bevilgningene i forbindelse med Stortingets behandling av statsbudsjettet. I tillegg ligger det en feil fra Sametingets side hvor det er budsjettert med kr 3 000 for mye i bevilgning fra Kunnskapsdepartementet kap. 223 og post 50.</p>
<p>Sametingets budsjett for 2017 ble vedtatt med et underskudd på kr 401 000.</p>
<p>Dette gir tilsammen et underskudd på kr 3 328 762, som må dekkes inn ved revidert budsjett for 2017.</p>
<p>Dette går fram av følgende oversikt:</p>
<p>Regjeringen har i sitt forslag til revidert nasjonalbudsjett for 2017 foreslått følgende tilleggsbevilgninger:</p>
<list><p type="listitem">Innlemmelse av Hattfjelldal kommune i forvaltningsområdet for samisk språk, kr 2 250 000.</p>
<p type="listitem">Oppfølging av NOU 2016: 18 Hjertespråket, kr 5 000 000.</p>
<p type="listitem">Kompensasjon for forenklet modell for premiebetaling til Statens pensjonskasse, kr 300 000.</p>
</list><p>Refordeling av budsjettet for 2017 fremgår av tabellene nedenfor med tilhørende omtale av de enkelte poster.</p>
<p><em type="italic">Sametingets samlede inntekter og utgifter </em></p>
<p><em type="italic">Bevilgning fra departementene </em></p>
<p><em type="italic">Språk </em></p>
<p>Regjeringen har i sitt forslag til revidert nasjonalbudsjett for 2017 foreslått en tilleggsbevilgning på kr 2 250 000 som følge av at Hattfjelldal kommune innlemmes i forvaltningsområdet for samisk språk. Det settes av kr 1 200 000 til Hattfjelldal kommune. Midlene skal benyttes til å utarbeide en språkplan (3-årig aktivitetsplan) og til å etablere samiske tjenester i kommunen og regionen.</p>
<p>Det settes av kr 500 000 til utviklingsdelen av tospråklighetstilskuddet. Midlene skal gå til markering av Hattfjelldals inntreden i forvaltningsområdet. Markeringen arrangeres som en workshop/seminar der privatpersoner/foreldre, organisasjoner, kommunen, samarbeidspartnere med flere deltar. Workshopen skal danne grunnlaget for kursen videre i det samiske arbeidet i kommunen og regionen.</p>
<p>Et offentlig utnevnt utvalg la fram NOU 2016: 18 Hjertespråket i oktober 2016. Utvalget har sett på gjeldende ordninger, tiltak og lovverk for samisk språk i Norge, og vurdert hvordan offentlig sektor kan tilpasses den nåværende organiseringen. Det er behov for midler til å følge opp utvalgets forslag. Det settes av kr 896 000 til formålet.</p>
<p>17006 NuorajTV økes til kr 550 000. Inndekning hentes fra post: Kr 100 000 fra post 4.3.1 Språkprosjekter – søkerbasert tilskudd Kr 100 000 fra post 15.0 Driftsutgifter administrasjon.</p>
<p>Sametinget trekker årlig tilbake tidligere gitte tilskudd. Regjeringen har i sitt forslag til revidert nasjonalbudsjett for 2017 foreslått en tilleggsbevilgning på kr 2 250 000 som følge av at Hattfjelldal kommune innlemmes i forvaltningsområdet for samisk språk. Det settes av kr 250 000 til språkprosjekter. Posten reduseres med kr 350 000.</p>
<p><em type="italic">Samarbeidsavtaler </em></p>
<p>Sametinget trekker årlig tilbake tidligere gitte tilskudd. Posten reduseres med kr 500 000.</p>
<p><em type="italic">Kunnskap </em></p>
<p>Kunnskapsdepartementet foreslår å øke tilskuddet til samiske barnehagetilbud med 5 mill. kroner i 2017. I NOU 2016: 18 <em type="italic">Hjertespråket – forslag til lovverk, tiltak og ordninger for samiske språk </em>er samiskspråklig barnehagetilbud vurdert som det viktigste og mest effektive tiltaket for å øke antall samiskspråklige, for slik å bevare og vitalisere samiske språk. Utvalget foreslår flere tiltak på barnehageområdet, herunder å øke tilskuddet til samiskspråklige barnehager. </p>
<p>Økningen i tilskuddet sees blant annet i sammenheng med implementering av ny rammeplan. Midlene vil overføres Sametinget i sin helhet, og Sametinget bestemmer hvordan tilskuddet skal benyttes for å styrke det samiske barnehagetilbudet.</p>
<p>Mål med prosjektet:</p>
<list><p type="listitem">Samiske barn har et trygt og godt barnehagemiljø hvor de styrker og utvikler sin samiske identitet, sitt språk og sin kultur</p>
</list><p>Prosjektet er planlagt å gå over flere år, men i 2017 vil følgende tiltak prioriteres:</p>
<list><p type="listitem">Utvikling av egen filosofi om samisk barnehagepedagogikk og didaktikk.</p>
<p type="listitem">Lage en serie med pedagogisk veiledningsmateriell.</p>
<p type="listitem">Utvikle et program på hvordan samiske barnehager kan arbeide systematisk med samisk språk og kultur arbeid i barnehagene.</p>
</list><p>Det settes av kr 2 600 000 til formålet.</p>
<p>Økningen er en del av satsingen på Hjertespråket. Det settes av kr 1 200 000 til formålet.</p>
<p>Økningen er en del av satsingen på Hjertespråket. Økningen skal gå til giellačeahpi for styrke språkarbeidet i barnehagene. Det settes av kr 1 200 000 til formålet.</p>
<p>Sametinget har siden opprettelsen av Nettverk for samiskopplæring i 2013, innvilget direkte tilskudd til nettverket. I budsjett for 2017 er direktetilskuddet, ved en feil, blitt endret til prosjektmidler. Denne feilen er rettet opp, og prosjektmidler er omgjort til direkte tilskudd.</p>
<p>Sametinget trekker årlig tilbake tidligere gitte tilskudd. Posten reduseres med kr 1 200 000.</p>
<p>Sametinget har etter opplæringsloven, myndighet til å fastsette læreplaner i samiske fag, læreplaner for særskilte samiske fag på videregående opplæring og samisk innhold i ordinære læreplaner for fag og i samiske parallelle læreplaner. Regjeringen har med bakgrunn i Stortingsmelding Meld. St. 28 Fag - Fordypning - Forståelse, igangsatt fornyelse av Kunnskapsløftet. Arbeidet med utvikling av felles generell til læreplanverket ble påbegynt i 2016 og ventes ferdig i 2018. Deretter følger revidering av de øvrige læreplanene. Sametingets mål er å samarbeide med Kunnskapsdepartementet for bidra til at det ordinære læreplanverket og læreplanverket for den samiske skolen har tydelige krav og læringsmål angående samisk opplæring og samisk innhold i grunnopplæringen. Arbeidet er omfattende og resurskrevende, og for å sikre det faglige innhold i de ulike læreplanene er det behov for at Sametinget benytter seg av eksterne ressurser. Det settes av kr 500 000 til formålet.</p>
<p><em type="italic">Næring </em></p>
<p>Sametinget trekker årlig tilbake tidligere gitte tilskudd. Posten reduseres med kr 500 000.</p>
<p>Sametinget trekker årlig tilbake tidligere gitte tilskudd. Posten reduseres med kr 1 000 000.</p>
<p><em type="italic">Kultur </em></p>
<p>Ordningen Joikesenter gjøres om fra søkerbasert til prosjekt. Sametingsrådet vil i tett samarbeid med Samisk kunstnerråd iverksette et prosjekt med medvirkning fra samiske musikk og joikemiljø.</p>
<p>Sametinget trekker årlig tilbake tidligere gitte tilskudd. Posten reduseres med kr 478 762.</p>
<p>Sametinget trekker årlig tilbake tidligere gitte tilskudd. Posten reduseres med kr 450 000.</p>
<p>Sametinget trekker årlig tilbake tidligere gitte tilskudd. Posten reduseres med kr 300 000. 17006 NuorajTV økes til 550 000. </p>
<p><em type="italic">Helse og sosial </em></p>
<p>Sametinget trekker årlig tilbake tidligere gitte tilskudd. Posten reduseres med kr 200 000.</p>
<p>Sametinget har i 2016 igangsatt et utvalg for å utarbeide etiske retningslinjer for samisk helseforskning, inkludert bruk og forvaltning av samisk humant biologisk materiale. Utvalget skal utarbeide utkast til etiske retningslinjer for samisk helseforskning, inkludert forskning der samisk humant biologisk materiale inngår. Utvalget ferdigstiller sitt arbeid i juni 2017. Det settes av kr 300 000 til formålet. </p>
<p><em type="italic">Internasjonalt samarbeid </em></p>
<p>For å følge opp tiltakene i Sametingets internasjonale melding, er det behov for å delta i sluttforhandlingene om urfolks status og representasjon i FN-systemet, samt støttefunksjoner knyttet til etableringen av det internasjonale fondet for urfolks rettigheter; Ája Indigenous Peoples’ Rights Foundation. Det settes av kr 500 000 til oppfølging av tiltakene.</p>
<p><em type="italic">Driftsutgifter administrativt nivå </em></p>
<p>Regjeringen har i sitt forslag til revidert nasjonalbudsjett for 2017 foreslått en tilleggsbevilgning på kr 2 250 000 som følge av at Hattfjelldal kommune innlemmes i forvaltningsområdet for samisk språk. Det påregnes blant annet en del reiser til Hattfjelldal i forbindelse med veiledning/rådgivning og økte administrasjonsutgifter. Det settes av kr 300 000 til formålet.</p>
<p>Regjeringen har i sitt forslag til revidert nasjonalbudsjett for 2017 foreslått en tilleggsbevilgning som en kompensasjon for forenklet modell for premiebetaling til Statens pensjonskasse. Det settes av kr 300 000.</p>
<p>17006 NuorajTV økes til kr 550 000. Inndekning hentes fra post: Kr 100 000 fra post 4.3.1 Språkprosjekter – søkerbasert tilskudd Kr 100 000 fra post 15.0 Driftsutgifter administrasjon.</p>
<p>Saken avsluttet 01.06.2017 kl. 12.00</p>
<p>Ášši/Sak 020/17</p>
<p>Sametingets plenum</p>
<p>Ášši/Sak 003/17</p>
<p>Nærings- og kulturkomiteen</p>
<p><em type="italic">Strategier for rovviltpolitikken </em></p>
<p><em type="italic">Arkivsaknr. </em></p>
<p>17/2061</p>
<p><em type="italic">Behandlinger </em></p>
<p><em type="italic">Vedlegg </em></p>
<p>Forslag og merknader</p>
<p><em type="italic">Sametingsrådets forslag til innstilling: </em></p>
<p>Reindrift og jordbruk er viktige bærebjelker for samisk kultur og samfunnsliv. Sametingets hovedmål er en rovviltpolitikk som sikrer balanse mellom rovviltbestandene og bærekraftige samiske beitenæringer.</p>
<p>Sametinget skal ha innflytelse over Norges rovdyrpolitikk og rovviltforvaltning. Sametinget vil bruke konsultasjonsavtalen aktivt for å oppnå en rovviltpolitikk som tar hensyn til samiske beitenæringer, samt vektlegge statens folkerettslige forpliktelser til å sikre de samiske beitenæringenes framtid.</p>
<p>Sametinget vil i sitt videre arbeid prioritere å oppnå følgende rovviltpolitiske mål:</p>
<p><em type="italic">Mål: Rovdyrforvaltningen er utformet slik at rovdyrbestandene påfører minst mulig tap for de samiske beitenæringene </em></p>
<p>Strategier:</p>
<list><p type="listitem">gjennom konsultasjoner arbeide for en rovviltforvaltning som ivaretar de samiske beitenæringenes behov for trygghet og langsiktighet.</p>
<p type="listitem">arbeide for tettere dialog mellom rovviltforvaltninga og beitenæringene</p>
<p type="listitem">bedre dialog med Sametingets oppnevnte medlemmer i de regionale rovviltnemndene for å sikre enhetlig kunnskapsgrunnlag om samiske næringer, med årlige dialogmøter med rovviltnemndene/lederne</p>
<p type="listitem">anmode Riksrevisjonen om å undersøke hvorvidt rovviltforvaltningen skjer i henhold til Stortingets vedtak, og om rovviltforvaltningen er i samsvar med de internasjonale forpliktelsene Norge er bundet av i forhold til urfolk</p>
</list><p/>
<p><em type="italic">Mål: Rovdyrbestandene i de samiske områdene er på et nivå som ikke truer de samiske beitenæringenes bærekraft </em></p>
<p>Strategier:</p>
<list><p type="listitem">arbeide for lavere bestandsmål både for gaupe, jerv, bjørn, ulv og kongeørn i samiske områder</p>
<p type="listitem">arbeide for å redusere rovviltbestandene i de samiske områdene</p>
<p type="listitem">arbeide for en lavere terskel for skadefelling</p>
<p type="listitem">arbeide for en mer effektiv skadefelling</p>
<p type="listitem">arbeide for omfordeling av bestandsmål av rovdyr fra de samiske områdene og at en større andel viktige beiteområder omklassifiseres til prioriterte beiteområder</p>
</list><p><em type="italic">Mål: Erfaringsbasert og tradisjonell kunnskap om beitenæringene og rovvilt er en del av kunnskapsgrunnlaget for beslutninger i rovdyrpolitikken og -forvaltningen. </em></p>
<p>Strategier:</p>
<list><p type="listitem">bidra til erfaringsbasert, tradisjonell kunnskap i beitenæringene innsamles og systematiseres</p>
<p type="listitem">arbeide for at det utvikles metoder for bruk av reindriftskunnskap i rovviltforvaltninga</p>
<p type="listitem">ta i bruk tradisjonell kunnskap i bestandsregistrering</p>
<p type="listitem">bidra til at økt forskning om ulike tapsforebyggende tiltak prioriteres</p>
</list><p><em type="italic">Nærings- og kulturkomiteen - 003/17 </em></p>
<p><em type="italic">NKK - vedtak: </em></p>
<p><em type="italic">Innledning </em></p>
<p>Sametingets komité for næring og kultur har behandlet sak 20/17 strategier for rovdyrpolitikken.</p>
<p><em type="italic">Merknader </em></p>
<p><em type="italic">Medlemmet fra Flyttsamelista, Per A. Bæhr, fremmet merknad i saken. Medlemmene fra Norske Samers Riksforbund, Silje K. Muotka, Kirsti Guvsám og Mathis N. Eira, medlemmet fra Samer sørpå, Marie Therese N. Aslaksen, medlemmet fra Fremskrittspartiet, Arthur Tørfoss og medlem Stein Are Olsen (fri) støttet merknaden. </em></p>
<p><em type="italic">Merknad 1 </em></p>
<p>Hastetiltak for skader/økonomiske tap rovdyr påfører reindriften og andre beitenæringer.</p>
<p>Rovdyrproblematikken en av de største utfordringene som truer både reindriftsnæringen og andre beitenæringers eksistens og lønnsomhet. Ulike rapporter er laget og ordninger prøvd, uten at dette har hjulpet nevneverdig på de store økonomiske tapene som beitenæringene påføres av rovdyr. At myndighetene ikke har akseptert f.eks reindriftas syn har ført til at ordninger hittil ikke har ført til ønsket resultat når det gjelder rovviltforvaltningen og de reelle tapene rovdyrene påfører.</p>
<p>Det er en stor utfordring for reindriftsnæringen og den offentlige politikken at kunnskapsgrunnlaget i den foreslåtte nye erstatningsordningen for tap av tamrein til rovvilt ikke omfatter både vitenskaperlig kunnskap og tradisjonell kunnskap. Derfor er det ikke unaturlig at reindriften ønsker alle rovdyra fjernet spesielt i kalvingsområder.</p>
<p>Denne våren har vært ekstrem for reindriftsnæringen, slik det er bekreftet fra reindriftssamer som daglig er ved reinflokken, samt publiseringer isosiale medier og andre medier når det gjelder grusomme angrep i hopetall av rovdyr, og da især ørn, på kalvingsområdene rundt om i Norge. Dette viser at rovdyrbestanden er helt ute av kontroll.</p>
<p>Derfor mener man at dette er en ekstrem hastesak der man må iverksette strakstiltak for å bøte på skadene som allerede har skjedd og som enda av reindriftsfaglig erfaring kommer til å skje.</p>
<p>Strakstiltak:</p>
<p>- opprettelse av fellingslag som bekostes av staten</p>
<p>- det må gis fellingstillatelse straks det meldes ifra om rovdyrangrep</p>
<p>- Nødvergeretten må styrkes slik at den virker etter hensikten</p>
<p>- rovdyrtap må godtas som slakteuttak</p>
<p>- rovdyrbestanden bør totalfjernes i reinbeiteområder i kalvingsområder for å unngå at rovdyrene ødelegger primærnæringens eksistens</p>
<p>- utenfor kalvingsområde skal bestandes minskes kraftig</p>
<p><em type="italic">Forslag </em></p>
<p><em type="italic">Medlemmet fra Norske Samers Riksforbund, Mathis Nilsen Eira, fremmet forslag i saken. Medlemmene fra Norske Samers Riksforbund, Silje K. Muotka og Kirsti Guvsám, medlemmene fra Arbeiderpartiet, John Kappfjell og Eirin Kjær, medlemmet fra Árja, Petter Tretnes Hansen, medlemmet fra Samer sørpå, Marie Therese N. Aslaksen, medlemmet fra Flyttsamelista, Per A. Bæhr, medlemmet fra Nordkalottfolket, Kjetil Romsdal og medlem Stein Are Olsen (fri) støttet forslaget. </em></p>
<p><em type="italic">Forslag 1 </em></p>
<p>Tilleggsforslag - settes inn under:</p>
<p>«Mål: Rovdyrbestandene i de samiske områdene er på ett nivå som ikke truer de samiske beitenæringenes bærekraft», strategier, nytt strekpunkt: - Arbeide for at det settes bestandsmål for havørn, og at dette bestandsmålet settes lavt</p>
<p>Neste endring, samme mål, fjerde strekpunkt (tilleggsforslag er kursivert):</p>
<p><em type="italic">-Arbeide for en mer effektiv skadefelling hvor fellingstillatelser gis så raskt som mulig og skadefellingslag finansieres av staten. </em></p>
<p><em type="italic">Medlemmet fra Arbeiderpartiet, John Kappfjell, fremmet forslag i saken. Medlemmet fra Arbeiderpartiet, Eirin Kjær, medlemmene fra Norske Samers Riksforbund, Silje K. Muotka, Kirsti Guvsám og Mathis N. Eira, medlemmet fra Samer sørpå, Marie Therese N. Aslaksen, medlemmet fra Flyttsamelista, Per A. Bæhr, medlemmet fra Nordkalottfolket, Kjetil Romsdal, medlemmet fra Árja, Petter Tretnes Hansen og medlem Stein Are Olsen (fri) støttet forslaget. </em></p>
<p><em type="italic">Forslag 2 </em></p>
<p>Endring av kulepunkt 5 i rådets instilling:</p>
<p>- arbeide for flytting av bestandsmål av rovdyr bort fra de samiske områdene samt at en større andel viktige beiteområder omklassifiseres fra rovviltprioriterte områder til prioriterte beiteområder</p>
<p><em type="italic">Medlemet fra Fremskrittspartiet, Arthur Tørfoss fremmet forslag i saken. Medlemmet fra Fastboendes liste, Isak Mathis O. Hætta og medlemmet fra Nordkalottfolket, Kjetil Romsdal, støttet forslaget. </em></p>
<p><em type="italic">Forslag 3 </em></p>
<p>Sametinget ønsker et rikt plante- og dyreliv i Norge. Det bør søkes opprettholdt en bestand av ørn, jerv, bjørn og gaupe. Forvaltningen av denne må skje lokalt der en har forutsetning for å vurdere situasjonen, og derfor må prioriterte rovdyrsoner avvikles.</p>
<p>Nødvergeretten som nå gjelder for angrep på hund, bør i tillegg gjelde når rovdyr kommer inn på innmark og ikke lar seg skremme bort. Det bør legges samme tolkning til grunn for benyttelse av nødvergeretten overfor bjørn som det er for andre rovdyr.</p>
<p>Sameting ber regjeringen jobbe for:</p>
<list><p type="listitem">Å oppheve kjerneområdet for rovdyr</p>
<p type="listitem">Samordne forvaltningen av rovdyr og landbruk</p>
<p type="listitem">Å opprettholde lokal forvaltning av vilt</p>
<p type="listitem">Å la lokale myndigheter ha ansvaret for rovdyrforvaltningen</p>
<p type="listitem">At grensekryssende rovdyr regnes med i den norske bestandsmålsettingen</p>
<p type="listitem">At det skal pålegges staten å gi full erstatning til grunneiere, næringsdrivende eller andre som lider tap som følge av statens overordnede rovdyrforvaltning</p>
<p type="listitem">At det innføres kvotejakt på ørn, jerv, bjørn og gaupe, der hvor dette ikke truer den totale bestandens overlevelse. Skuddpremie bør vurderes.</p>
</list><p><em type="italic">Komiteens tilrådning </em></p>
<p>Komiteen har ikke flere merknader eller forslag og råder Sametinget å vedta følgende:</p>
<p>Sametinget støtter for øvrig sametingsrådets forslag til innstilling.</p>
<p><em type="italic">Sametingets plenum - 020/17 </em></p>
<p>Støtte til merkand fra komiteen</p>
<p>ÅaSG v/ representant Ellinor Marita Jåma støtte merkanden fra komiteen</p>
<p>Høyre v/ representant Nils Ante O. Eira støtter merknaden fra komiteen</p>
<p>Uavhengig representant Hartiv Hansen støtteer merknaden fra komiteen</p>
<p>Saken påbegynt 01.06.2017 kl. 13.00</p>
<p><em type="italic">Votering </em>Av 39 representanter var 37 til stede. Voteringen ble gjennomført i følgende rekkefølge: -Forslag 3 ble forkastet med 29 mot 8 stemmer -Forslag 1 ble vedtatt med 35 mot 2 stemmer -Forslag 2 ble vedtatt med 35 mot 2 stemmer -Komiteens tilrådning ble vedtatt med 35 mot 2 stemmer </p>
<p><em type="italic">Protokoll tilførsler </em>Nordkalottfolket v/ representant Kjetil Romsdal: Nordkalottfolket slutter seg til merkand fra Flyttsamelisten v/ Per A. Bæhr i sak 20/17 Strategier for rovviltpolitikken <em type="italic">V Taleliste og replikkordskifte </em></p>
<p><em type="italic">SP - vedtak: </em></p>
<p>Reindrift og jordbruk er viktige bærebjelker for samisk kultur og samfunnsliv. Sametingets hovedmål er en rovviltpolitikk som sikrer balanse mellom rovviltbestandene og bærekraftige samiske beitenæringer.</p>
<p>Sametinget skal ha innflytelse over Norges rovdyrpolitikk og rovviltforvaltning. Sametinget vil bruke konsultasjonsavtalen aktivt for å oppnå en rovviltpolitikk som tar hensyn til samiske beitenæringer, samt vektlegge statens folkerettslige forpliktelser til å sikre de samiske beitenæringenes framtid.</p>
<p>Sametinget vil i sitt videre arbeid prioritere å oppnå følgende rovviltpolitiske mål: <em type="italic">Mål: Rovdyrforvaltningen er utformet slik at rovdyrbestandene påfører minst mulig tap for de samiske beitenæringene </em>Strategier: </p>
<list><p type="listitem">gjennom konsultasjoner arbeide for en rovviltforvaltning som ivaretar de samiske beitenæringenes behov for trygghet og langsiktighet.</p>
<p type="listitem">arbeide for tettere dialog mellom rovviltforvaltninga og beitenæringene</p>
<p type="listitem">bedre dialog med Sametingets oppnevnte medlemmer i de regionale rovviltnemndene for å sikre enhetlig kunnskapsgrunnlag om samiske næringer, med årlige dialogmøter med rovviltnemndene/lederne</p>
<p type="listitem">anmode Riksrevisjonen om å undersøke hvorvidt rovviltforvaltningen skjer i henhold til Stortingets vedtak, og om rovviltforvaltningen er i samsvar med de internasjonale forpliktelsene Norge er bundet av i forhold til urfolk <em type="italic">Mål: Rovdyrbestandene i de samiske områdene er på et nivå som ikke truer de samiske beitenæringenes bærekraft </em>Strategier: </p>
</list><list><p type="listitem">arbeide for lavere bestandsmål både for gaupe, jerv, bjørn, ulv og kongeørn i samiske områder</p>
<p type="listitem">arbeide for å redusere rovviltbestandene i de samiske områdene</p>
<p type="listitem">arbeide for en lavere terskel for skadefelling</p>
<p type="listitem">arbeide for en mer effektiv skadefelling hvor fellingstillatelser gis så raskt som mulig og skadefellingslag finansieres av staten</p>
</list><p/>
<list><p type="listitem">arbeide for flytting av bestandsmål av rovdyr bort fra de samiske områdene samt at en større andel viktige beiteområder omklassifiseres fra rovviltprioriterte områder til prioriterte beiteområder</p>
<p type="listitem">arbeide for at det settes bestandsmål for havørn, og at dette bestandsmålet settes lavt</p>
</list><p/>
<p><span type="quote">Mål: Erfaringsbasert og tradisjonell kunnskap om beitenæringene
og rovvilt er en del av kunnskapsgrunnlaget for beslutninger i
rovdyrpolitikken og -forvaltningen.
Strategier:</span></p>
<list><p type="listitem">bidra til erfaringsbasert, tradisjonell kunnskap i beitenæringene innsamles og systematiseres</p>
<p type="listitem">arbeide for at det utvikles metoder for bruk av reindriftskunnskap i rovviltforvaltninga</p>
<p type="listitem">ta i bruk tradisjonell kunnskap i bestandsregistrering</p>
<p type="listitem">bidra til at økt forskning om ulike tapsforebyggende tiltak prioriteres</p>
</list><p>Saken avsluttet 0106.2017 kl. 14.45</p>
<p>Ášši/Sak 021/17</p>
<p>Sametingets plenum</p>
<p>Ášši/Sak 004/17</p>
<p>Nærings- og kulturkomiteen</p>
<p><em type="italic">Sjølaksefiske i samiske områder </em></p>
<p><em type="italic">Arkivsaknr. </em></p>
<p>15/580</p>
<p><em type="italic">Behandlinger </em></p>
<p><em type="italic">Vedlegg </em></p>
<p>Forslag og merknader</p>
<p><em type="italic">Sametingsrådets forslag til innstilling: </em></p>
<p>Sjølaksefisket er en viktig del av det materielle grunnlaget for samenes kultur. I områdene der samene tradisjonelt har utøvd sjølaksefiske er dette en helt viktig og nødvendig kombinasjonsnæring og levevei. Sametinget mener lakseressursen skal forvaltes slik at også fremtidige generasjoner får glede og nytte av den, og Sametinget (vil be om forsikring for at) ønsker å forsikre seg om at sjølaksefiskerne ikke må ta en for stor del av byrden ved innskrenkninger i fisket.</p>
<p>Sametinget viser til at det folkerettslige vernet for sjølaksefisket som en del av det materielle grunnlaget for samisk kultur og samfunnsliv innebærer en absolutt tålegrense for hvilke fremtidige inngrep som kan tillates i form av ytterligere reguleringer og innskrenkinger i samiske sjølaksefiskeres disfavør.</p>
<p>Sametinget mener regelverket må sikre og videreføre kystkulturen og tradisjonen som sjølaksefisket representerer. Staten må ta tydelig ansvar for å sikre det materielle kulturgrunnlaget for samisk kultur. Det omfatter også å sørge for å opprettholde naturgrunnlaget og å legge forholdene til rette for en levedyktig sjøsamisk kultur, blant annet gjennom at retten til å drive med sjølaksefiske ivaretas og styrkes fremover, samt at andre positive særtiltak for å styrke og revitalisere den samiske kystkulturen iverksettes.</p>
<p>Sametinget understreker på denne bakgrunn at for fremtidige reguleringsprosesser vil konsultasjoner med både Sametinget og berørte sjølaksefiskere gjennom deres representative organisasjoner ikke bare skjer med sikte på å komme til enighet, men at det også gjelder et krav om å innhente partenes frie og forhåndsinformerte samtykke til fremtidige reguleringer.</p>
<p>Sametinget mener at dagens forvaltning hverken sikrer sjølaksefisket som næring eller som kulturbærer. Sametinget understreker at tålegrensen for inngrep er nådd med hensyn til det sjøsamiske samfunnet. I tillegg er staten forpliktet til å bidra med positive tiltak for å opprettholde dette fisket som en del av samisk kulturutøvelse.</p>
<p><em type="italic">Nærings- og kulturkomiteen - 004/17 </em></p>
<p><em type="italic">NKK - vedtak: </em></p>
<p><em type="italic">Innledning </em></p>
<p>Sametingets komité for næring og kultur har behandlet sak 21/17 sjølaksefisket i samiske områder.</p>
<p>Merknad</p>
<p><em type="italic">Medlemmet fra Norske Samers Riksforbund, Silje K. Muotka, fremmet merknad i saken. Medlemmene fra Norske Samers Riksforbund, Kirsti Guvsám og Mathis Nilsen Eira, medlemmene fra Arbeiderpartiet, John Kappfjell og Eirin Kjær, medlemmet fra Samer sørpå, Marie Therese N. Aslaksen, medlemmet fra Árja, Petter Tretnes Hansen og medlemmet fra Flyttsamelista, Per A. Bæhr, støttet merknaden. </em></p>
<p><em type="italic">Merknad 1 </em></p>
<p>Sjølaksefisket er og har i uminnelige tider vært en viktig del av det materielle grunnlag for sjøsamisk næring og kultur. 1. september 2015 ble det inngått en fellesuttalelse fra Sametinget, sjølaksefiskerorganisasjoner og fiskeriorganisasjoner som må følges opp videre. Alle aktørene samlet seg om ett krav om tilbakeføring av fisketider som i 2007, og dette må Sametinget arbeide videre for å sikre.</p>
<p>Sjølaksefiske er en sjøsamisk næring hvor fisketidene nå er dramatisk redusert de seneste 10 årene. Sametinget, sjølaksefiskere og samiske organisasjoner har deltatt i arbeidsgrupper om redskapsbruk og fisketider, noe som også omfatter øvrige møter og konsultasjoner. Den uakseptable uthuling av sjølaksefiske som næring over lang tid, fører til at det oppstår veldig store rekrutteringsutfordringer i forhold til sjølaksefisket. Ei not er dyrt, og for yngre fiskere vil investering i nøter måtte bety at man må ha mulighet til å tjene inn redskapet. Når fisketidene også er så innskrenket som de i dag er, så er det veldig vanskelig å få noen yngre krefter til å begynne med sjølaksefiske.</p>
<p>FeFo, Finnmark fylkeskommune og Sametinget har avtalt ordninger for ungdomsfiske i sjølaksefiske, og det må informeres om avtalen og ordninger for ungdomsfiske. Det må inngås samarbeid med sjølaksefiskeorganisasjonene om dette.</p>
<p>Sametinget har gitt økonomisk støtte til Protect Sápmi for å kunne fortsette arbeidet med klargjøring av rettighetsgrunnlaget, og det ble arrangert ett rettighetsseminar på Sametinget om fiskerirettigheter i 2015.</p>
<p>Den pågående utraderingen av sjølaksefisket må nå stanses. Laksefiske i sjø har vært drevet i uminnelige tider og lagt grunnlag for livsopphold og kultur, og det er dermed opparbeidet rettigheter etter alders tids bruk og hevd. Ved reguleringer av fiske etter laks, skal reguleringsbyrden deles likt mellom sjø- og elvefisket. Det må innføres fisketid som er i tråd med hovedmålsettingen og som gjør det mulig å utvikle og revitalisere sjølaksefisket som næring og kulturbærer. Ved dokumentasjon, innhenting av fangstdata og kulturbasert viten, skal lokal kunnskap innhentes, brukes og inkorporeres i forvaltningen.</p>
<p>Nærings- og fiskeridepartementet må tillegges forvaltning av fiske etter laks i sjø. Lokal kunnskap og forvaltning skal inkorporeres og synliggjøres i forvaltningen.</p>
<p>I Finnmark er Tanavassdraget grunnlag for reguleringer, også i sjø. Sjølaksefiskerne og garnfiskerne i Tanaelva har vært sterkt regulert og beskåret siden midten av 1970-tallet. Samtidig har det finske turistfisket i vassdraget utviklet seg meget sterkt og holdt seg på et svært høyt nivå over lang tid. Eventuelle reguleringer for fremtiden må primært skje i forhold til å redusere det finske turistfisket. De tradisjonelle sjø- og elvelaksefiskerne på norsk side har allerede tatt sin del av reguleringene gjennom de siste førti år.</p>
<p><em type="italic">Forslag </em></p>
<p><em type="italic">Medlemmet fra Arbeiderpartiet, John Kappfjell, fremmet forslag i saken. Medlemmet fra Arbeiderpartiet, Eirin Kjær, medlemmene fra Norske Samers Riksforbund, Silje K. Muotka, Kirsti Guvsám og Mathis Nilsen Eira, medlemmet fra Samer sørpå, Marie Therese Aslaksen, medlemmet fra Nordkalottfolket, Kjetil Romsdal, medlemmet fra Árja, Petter Tretnes Hansen og medlemmet fra Flyttsamelista, Per A. Bæhr, støttet forslaget. </em></p>
<p><em type="italic">Forslag 1 </em></p>
<p>Eget avsnitt etter avsnitt 4 i Rådets innstilling til vedtak: Forvaltning og reguleringsprosesser innen fiskeri og marine næringer hører under Nærings- og fiskeridepartementet. For at sjølaksefisket skal kunne sees i en større og helhetlig sammenheng innen marin forvaltning overføres forvaltningen av sjølaksefisket til Nærings- og fiskeridepartementet.</p>
<p><em type="italic">Medlemmet frai Norske Samers Riksforbund, Silje K. Muotka, fremmet forslag i saken. Medlemmene fra Norske Samers Riksforbund, Kirsti Guvsám og Mathis Nilsen Eira, medlemmene fra Arbeiderpartiet, John Kappfjell og Eirin Kjær, medlemmet fra Samer sørpå, Marie Therese N. Aslaksen, medlemmet fra Árja, Petter Tretnes Hansen, og medlemmet fra Flyttsamelista, Per A. Bæhr, støttet forslaget. </em></p>
<p><em type="italic">Forslag 2 </em></p>
<p>Siste setning i første avsnitt:</p>
<p>Sametinget mener lakseressursen skal forvaltes slik at også fremtidige generasjoner får glede og nytte av den, og Sametinget (vil be om forsikring for at) ønsker å forsikre seg om at sjølaksefiskerne ikke må ta en for stor del av byrden ved innskrenkninger i fisket.</p>
<p>endres til:</p>
<p>Sametinget mener lakseressursen skal forvaltes slik at også fremtidige generasjoner får glede og nytte av den, og Sametinget ønsker å forsikre seg om at sjølaksefiskerne ikke må ta en for stor del av byrden ved innskrenkninger i fisket.</p>
<p><em type="italic">Medlemmet fra Fremskrittspartiet, Arthur Tørfoss, fremmet forslag i saken. Medlemmet fra Fastboendes liste, Isak Mathis O. Hætta, støttet forslaget. </em></p>
<p><em type="italic">Forslag 3 </em></p>
<p>Norske elver er yngleplass for halvparten av all atlantisk villaks. Villaksen er viktig som indikator-art for forandringer i naturmiljøet, men også for friluftslivet og som inntektskilde og kulturbærer langs norske vassdrag. Det bør være en prioritert miljøpolitisk oppgave å bevare og styrke de norske villaksstammene.</p>
<p>Villaksen har stor verdi som næringsvei i mange lokalsamfunn og for utøvelse av friluftsliv for mange mennesker. Samtidig er det grunn til å understreke at kraftproduksjon og villaks lar seg kombinere langt bedre med dagens teknologi enn for 20 år siden.</p>
<p>Sametinget er med dette som bakgrunn ikke bekymret for fremtiden til hverken sjølaksefisket eller elvefisket. Sametinget forutsetter at plan- og bygningslovens bestemmelser for høring av berørte parter følges.</p>
<p><em type="italic">Medlem i komiteen, Stein Are Olsen (fri), fremmet forslag i saken. Medlemmet fra Nordkalottfolket, Kjetil Romsdal og medlemmet fra Fastboendes liste, Isak Mathis O. Hætta, støttet forslaget. </em></p>
<p><em type="italic">Forslag 4 </em></p>
<p>Det innføres samme fisketider i hele Finnmark og Nord-Troms , slik det var til og med 2007.</p>
<p>Kilnot: 15 mai – 4 august , 4 dagers fiskeuke i hele perioden.</p>
<p>Krokgarn: 01 juni – 15 juli , 4 dagers fiskeuke i hele perioden.</p>
<p>Finnmark og Nord Troms gjenopprettes som en region med samme fisketider</p>
<p><em type="italic">Medlemmet fra Árja, Petter Tretnes Hansen, fremmet forslag i saken. Medlemmet fra Nordkalottfolket, Kjetil Romsdal, og medlemmet fra Fastboendes liste, Isak Mathis O. Hætta, støttet forslaget. </em></p>
<p><em type="italic">Forslag 5 </em></p>
<p>Tillegg til siste avsnitt:</p>
<p>....., og at den urimelige skjevfordelinga av fisketider siden 1980, i sjølaksefiskernes disfavør, rettes opp i fremtidige reguleringer.</p>
<p>Sametinget ber om at de i fremtidige regulering av laksefisket blir en jevn og rettferdig byrdefordeling mellom sjølaksefiske og elvefiske, hvor rettighetshaverne særlig skjermes.</p>
<p>Sametinget ber om at forvaltning av laksen, som en marin art, flyttes fra miljø departementet til nærings og fiskeri departementet som alle andre marine arter. Laksen vil da forvaltes etter ICES sine internasjonalt anerkjente normer for forvaltning av marine resurser.</p>
<p>(Dagens forvaltning etter NASKO regime er ikke internasjonalt anerkjent vitenskapelig regime for forvaltning av marine arter).</p>
<p><em type="italic">Komiteens tilrådning </em></p>
<p>Komiteen har ikke flere merknader eller forslag og råder Sametinget å vedta følgende:</p>
<p>Sametinget støtter for øvrig sametingsrådets forslag til innstilling.</p>
<p><em type="italic">Sametingets plenum - 021/17 </em></p>
<p>Støtte til merkand fra komiteen</p>
<p>Uavhengig representant Hartiv Hansen støtter merknaden fra komiteen Høyre v/ representant Ellen Kristina Saba støtter merknaden fra komiteen Árja v/ representant Torbjørg Leirbakken støtter merknaden fra komiteen</p>
<p>Saken påbegynt 01.06.2017 kl. 15.10</p>
<p><em type="italic">Votering </em>Av 39 representanter var 36 tilstede. Voteringen ble gjennomført i følgende rekkefølge: </p>
<list><p type="listitem">Forslag 3 ble forkastet med 33 mot 3 stemmer</p>
<p type="listitem">Forslag 4 ble forkastet med 30 mot 6 stemmer</p>
<p type="listitem">Forslag 2 ble vedtatt med 32 mot 4 stemmer</p>
<p type="listitem">Forslag 1 ble vedtatt med 33 mot 3 stemmer</p>
<p type="listitem">Forslag 5 ble ikke fremmet</p>
<p type="listitem">Nærings- og kulturkomiteens tilrådning ble vedtatt med 34 stemmer mot 2 stemmer</p>
</list><p><em type="italic">Protokoll tilførsler </em>Det ble ikke fremmet noen protokolltilførsler i saken. <em type="italic">Taleliste og replikkordskifte </em></p>
<p><em type="italic">SP - vedtak: </em></p>
<p>Sjølaksefisket er en viktig del av det materielle grunnlaget for samenes kultur. I områdene der samene tradisjonelt har utøvd sjølaksefiske er dette en helt viktig og nødvendig kombinasjonsnæring og levevei. Sametinget mener lakseressursen skal forvaltes slik at også fremtidige generasjoner får glede og nytte av den, og Sametinget ønsker å forsikre seg om at sjølaksefiskerne ikke må ta en for stor del av byrden ved innskrenkninger i fisket.</p>
<p>Sametinget viser til at det folkerettslige vernet for sjølaksefisket som en del av det materielle grunnlaget for samisk kultur og samfunnsliv innebærer en absolutt tålegrense for hvilke fremtidige inngrep som kan tillates i form av ytterligere reguleringer og innskrenkinger i samiske sjølaksefiskeres disfavør.</p>
<p>Sametinget mener regelverket må sikre og videreføre kystkulturen og tradisjonen som sjølaksefisket representerer. Staten må ta tydelig ansvar for å sikre det materielle kulturgrunnlaget for samisk kultur. Det omfatter også å sørge for å opprettholde naturgrunnlaget og å legge forholdene til rette for en levedyktig sjøsamisk kultur, blant annet gjennom at retten til å drive med sjølaksefiske ivaretas og styrkes fremover, samt at andre positive særtiltak for å styrke og revitalisere den samiske kystkulturen iverksettes.</p>
<p>Sametinget understreker på denne bakgrunn at for fremtidige reguleringsprosesser vil konsultasjoner med både Sametinget og berørte sjølaksefiskere gjennom deres representative organisasjoner ikke bare skjer med sikte på å komme til enighet, men at det også gjelder et krav om å innhente partenes frie og forhåndsinformerte samtykke til fremtidige reguleringer.</p>
<p>Forvaltning og reguleringsprosesser innen fiskeri og marine næringer hører under Nærings- og fiskeridepartementet. For at laksefisket skal kunne sees i en større og helhetlig sammenheng innen marin forvaltning overføres forvaltningen av laksefisket til Nærings- og fiskeridepartementet.</p>
<p>Sametinget mener at dagens forvaltning hverken sikrer sjølaksefisket som næring eller som kulturbærer. Sametinget understreker at tålegrensen for inngrep er nådd med hensyn til det sjøsamiske samfunnet. I tillegg er staten forpliktet til å bidra med positive tiltak for å opprettholde dette fisket som en del av samisk kulturutøvelse.</p>
<p>Behandling av saken avsluttet 01.06.17 kl.16.35.</p>
<p>Ášši/Sak 022/17</p>
<p>Sametingets plenum</p>
<p>Ášši/Sak 002/17</p>
<p>Oppvekst-, omsorg- og utdanningskomiteen</p>
<p><em type="italic">Nytt bygg til Saemien Sijte </em></p>
<p><em type="italic">Arkivsaknr. </em></p>
<p>17/2122</p>
<p><em type="italic">Behandlinger </em></p>
<p><em type="italic">Vedlegg </em></p>
<p>Forslag og merknader</p>
<p><em type="italic">Sametingsrådets forslag til innstilling: </em></p>
<p>Sametinget slutter seg til forslaget til nytt bygg for Saemien Sijte som pr. 25.april 2017 er lagt fram av Statsbygg. Sametinget er tilfreds med at det forenklede forprosjektet for nytt bygg for Saemien Sijte viser at institusjonen vil kunne utføre sitt oppdrag som sørsamisk museum og kultursenter.</p>
<p>Sametinget vil dekke de økte husleiekostnadene som følge av et nytt bygg til Saemien Sijte. Sametinget legger til grunn at Stortinget følger opp med en husleiekompensasjon til Sametinget tilsvarende økt husleie til Saemien Sijte.</p>
<p>Utover økt husleie, er også Sametinget innstilt på å øke tilskuddet til Saemien Sijte som følge av økt aktivitet og økt behov for museumsfaglige oppgaver knyttet til konservering og formidling, her estimert til økning på kr. 3 mill. ved ferdig nytt bygg.</p>
<p>Sametinget gir sin tilslutning til prosjektet for nytt bygg for Saemien Sijte og ber regjering og Storting bidra til at prosjektet gjennomføres. Sametingets gir også sin tilslutning til de økonomiske rammene for byggeprosjektet. Sametinget ber videre om at regjeringen snarest fremmer et forslag om startbevilgning til nytt bygg for Saemien Sijte og at Stortinget følger det opp i statsbudsjettet så snart som mulig</p>
<p><em type="italic">Oppvekst-, omsorg- og utdanningskomiteen - 002/17 </em></p>
<p><em type="italic">OOUK - vedtak: </em></p>
<p><em type="italic">Oppvekst-, omsorg- og utdanningskomiteens innstilling </em><em type="italic">Innledning </em>Sametingets oppvekst-, omsorg- og utdanningskomité har behandlet sak 22/17 Nytt bygg til Saemien Sijte. Komiteen fremmer følgende innstilling: <em type="italic">Merknader </em><em type="italic">Merknad fremmet av Norske Samers Riksforbund/Samefolkets parti (NSR/SÁB) Aili Keskitalo, Christina Henriksen, Tor Gunnar Nystad og Piera Heaika Muotka. Komiteens medlem fra Åarjel-Saemiej Gielh Jon Tomas Bransfjell stiller seg bak: </em><em type="italic">Samiske kulturbygg </em></p>
<p>Disse medlemmene beklager den langsomme framdriften i byggesaker knyttet til samiske kulturinstitusjoner. Til tross for etableringen og utviklingen av mange samiske kulturinstitusjoner de siste 30 årene, så har ikke de fysiske rammevilkårene blitt utviklet slik som de burde. Samiske kulturhusprosjekter har enten ikke blitt prioritert, eller så har framdriften av byggeprosjektene vært under enhver kritikk. Ett eksempel på dette er framdriften til det samiske tusenårsprosjektet, Ä’vv Saa’mi mu’zei, østsamisk museum. Grunnsteinen ble lagt ned i 2006, og først dette året kan vi feire åpningen av bygget.</p>
<p>Det er også andre viktige samiske kulturinstitusjoner som ikke har fått verdige hjem. Beaivváš Sámi Nášunalteáter holder i dag til i et kommunalt kulturhus, og har i perioder måtte legge ned sin virksomhet på grunn av arbeidsmiljøproblemer. Det samiske nasjonalteateret holder et høyt kunstnerisk nivå, og har mottatt flere utmerkelser for bl.a. oppsetningen Vidas Extremas. Beaivváš er et turneteater, som turnerer både i og utenfor Sápmi, men trenger likevel sitt eget hjem, et teaterbygg som er tilpasset teaterets behov.</p>
<p>Planene om et samisk kunstmuseum lar også vente på seg. RiddoDuottar Museat (RDM) forvalter i dag en stor kunstskatt på vegne av Sametinget. Dette er samisk kunst- og duodjigjenstander som er innkjøpt gjennom mange år over Sametingets innkjøpsordning for samisk kunst og duoji. Disse kunstverkene er bare i begrenset grad tilgjengelig for folk, fordi det ikke finnes permanente utstillingslokaler for dem. I vinter ble det manglende samiske kunstmuseet markert gjennom en samarbeidsutstilling mellom RDM og Nord-Norsk Kunstmuseum «There is no. Is there now?». Det er sørgelig at duodji- og kunstskatter som formidler, forklarer og fortolker samisk kultur, tradisjoner og samfunn ikke er tilgjengelige for et samisk publikum.</p>
<p>Det foreligger også planer for utbygningsbehovet på Árran julevsáme guovdási, kjøp av bygg til Várdobáiki og Álttá Siida, behov for utvidede lokaler til Aajege til kulturhusdel, samt nye lokaler til Oslo Samisk hus.</p>
<p>Hvis man nå endelig, etter 20 år og store ressurser til planlegging, kan få realisert Saemien Sijte-utbyggingen, så er det likevel bare et lite skritt for verdige lokaler for samisk kulturarv, kunst og kulturformidling. Disse medlemmene mener framdriften for samiske kulturbygg er kritikkverdig, og i sum diskriminerende for samisk kultur og samfunn. Parallelt med at samiske kulturbygg blir nedprioritert og neglisjert, så bygges det stadig nye kulturhus i Norge, eller eldre bygg settes i stand. Prioriteringene i revidert nasjonalbudsjett 2017 er eksempler på dette.</p>
<p>Det er urimelig og urettferdig at det stilles krav om at Sametinget skal prioritere mellom ulike viktige samiske kulturbygg, samtidig som at man fra statlige myndigheters side ikke har vilje til å gjennomføre de byggeprosjektene som faktisk blir prioritert.</p>
<p>Disse medlemmene mener at dagens finansieringsordning for samiske kulturbygg er ineffektiv og uten forutsigbarhet. Det er på høy tid at man vurderer mulighetene for alternative finansieringsordninger for samiske kulturbygg. En løsning kan være at Sametinget får ansvaret for husleiefinansieringen av de samiske kulturbyggene, under forutsetning av en økning av Sametingets budsjettramme. Sametinget vil da kunne ta et faktisk ansvar for prioriteringen av byggeprosjektene og for driften av de ferdigstilte byggene. En slik ny finansieringsmodell vil innebære en forenkling og effektivisering for Sametinget, regjering og Storting, og bedre fysisk infrastruktur og vilkår for samiske kulturinstitusjoner. <em type="italic">Forslag </em><em type="italic">Forslag fremmet av Åarjel-Saemiej Gielh, Ellinor Marita Jåma. Komiteens medlemmer fra Arbeiderpartiet (AP) Johan Vasara, Ronny Wilhelmsen, Ragnhild Melleby Aslaksen og Jørn Are Gaski, fra Norske Samers Riksforbund/Samefolkets parti (NSR/SÁB) Aili Keskitalo, Christina Henriksen, Tor Gunnar Nystad og Piera Heaika Muotka, fra Árja Torbjørg Haldis Leirbakken og Rolf Anders Hætta, fra Nordkalottfolket Kjellrun Wilhelmsen og fra Høyre Nils Ante Oskal Eira stiller seg bak: </em></p>
<p><em type="italic">Forslag 1 </em></p>
<p>Tredje avsnitt, setning etter siste komma strykes. Ny siste setning: Det estimeres en økning på 3 millioner som bør komme trinnvis før huset står ferdig.</p>
<p>Tillegg i siste avsnitt, etter første setning:</p>
<p>Sametinget krever av regjeringen at allerede brukte midler på 19,5 millioner ikke inkluderes i denne rammen. Saemien Sijte har gjennom hele prosessen fulgt tilrådninger fra både Statsbygg og Kulturdepartementet. Ansvaret for at det forrige prosjektet ble stoppet, kan ikke legges til institusjonen eller det sørsamiske samfunnet. Det er derfor helt urimelig at prosjektet Saemien Sijte skal belastes for allerede brukte midler.</p>
<p>Andre setning strykes og endres til:</p>
<p>Sametinget gir også sin tilslutning til de økonomiske rammene for byggeprosjektet på 140 millioner.</p>
<p><em type="italic">Komiteens tilrådning </em>Komiteen har ikke flere merknader eller forslag og råder Sametinget til å vedta følgende: Sametinget støtter forøvrig sametingsrådets forslag til innstilling. </p>
<p><em type="italic">Sametingets plenum - 022/17 </em></p>
<p>Støtte til merkand fra komiteen</p>
<p>Samer Sørpå v/ representant Marie Therese N. Aslaksen støtter merknaden fra komiteen</p>
<p>Høyre v/ representant Nils Ante O. Eira støtter merknaden fra komiteen</p>
<p>Flyttsamelista v/ representant Per Andersen Bæhr støtter merknaden fra komiteen</p>
<p>Saken påbegynt 01.06.2017 kl. 17.00</p>
<p><em type="italic">Votering </em>Av 39 representanter var 38 tilstede. Voteringen ble gjennomført i følgende rekkefølge: </p>
<list><p type="listitem">Forslag 1 ble enstemmig vedtatt</p>
<p type="listitem">Oppvekst-, omsorg- og utdanningskomiteens tilrådning ble enstemig vedtatt</p>
</list><p><em type="italic">Protokoll tilførsler </em>Det ble ikke fremmet noen protokolltilførsler i saken. </p>
<p><em type="italic">Taleliste og replikkordskifte </em></p>
<p><em type="italic">SP - vedtak: </em></p>
<p>Sametinget slutter seg til forslaget til nytt bygg for Saemien Sijte som pr. 25.april 2017 er lagt fram av Statsbygg. Sametinget er tilfreds med at det forenklede forprosjektet for nytt bygg for Saemien Sijte viser at institusjonen vil kunne utføre sitt oppdrag som sørsamisk museum og kultursenter.</p>
<p>Sametinget vil dekke de økte husleiekostnadene som følge av et nytt bygg til Saemien Sijte. Sametinget legger til grunn at Stortinget følger opp med en husleiekompensasjon til Sametinget tilsvarende økt husleie til Saemien Sijte.</p>
<p>Utover økt husleie, er også Sametinget innstilt på å øke tilskuddet til Saemien Sijte som følge av økt aktivitet og økt behov for museumsfaglige oppgaver knyttet til konservering og formidling. Det estimeres en økning på 3 millioner som bør komme trinnvis før huset står ferdig.</p>
<p>Sametinget gir sin tilslutning til prosjektet for nytt bygg for Saemien Sijte og ber regjering og Storting bidra til at prosjektet gjennomføres. Sametinget gir også sin tilslutning til de økonomiske rammene for byggeprosjektet på 140 millioner. Sametinget krever av regjeringen at allerede brukte midler på 19,5 millioner ikke inkluderes i denne rammen. Saemien Sijte har gjennom hele prosessen fulgt tilrådninger fra både Statsbygg og Kulturdepartementet. Ansvaret for at det forrige prosjektet ble stoppet, kan ikke legges til institusjonen eller det sørsamiske samfunnet. Det er derfor helt urimelig at prosjektet Saemien Sijte skal belastes for allerede brukte midler. Sametinget ber videre om at regjeringen snarest fremmer et forslag om startbevilgning til nytt bygg for Saemien Sijte og at Stortinget følger det opp i statsbudsjettet så snart som mulig.</p>
<p>Behandling av saken avsluttet 01.06.17 kl.17.55</p>
<p>Ášši/Sak 023/17</p>
<p>Sametingets plenum</p>
<p>Ášši/Sak 003/17</p>
<p>Plan og finanskomiteen</p>
<p><em type="italic">Sametingets forretningsorden - endringer i paragrafene 4, 7, 9,10, 12, 17, 23, 33 og grunnreglene § 1 </em></p>
<p><em type="italic">Arkivsaknr. </em></p>
<p>17/2036</p>
<p><em type="italic">Behandlinger </em></p>
<p><em type="italic">Vedlegg </em></p>
<p>Forslag og merknader</p>
<p><em type="italic">Plenumsledelsens forslag til innstilling: </em></p>
<p>SAMETINGETS FORRETNINGSORDEN</p>
<p>§ 4 Møteledelse og beslutningsdyktighet</p>
<p>Plenumsledelsen fremmer forslag til saksliste og tidsplan for forhandlinger i plenum. Disse godkjennes av plenum i begynnelsen av hvert plenumsmøte.</p>
<p><em type="italic">Forslag og merknader til konstitueringen skal forhåndsvarsles ved innlevering til plenumsledelsen gjennom Sametingets administrasjon senest kl. 16.00 dagen før konstituering . </em></p>
<p>Plenum er beslutningsdyktig når minst halvparten av representantene deltar i voteringen.</p>
<p>§ 7 Plenumsledelsen</p>
<p>Plenum velger blant sine representanter en plenumsledelse. Plenumsledelsen består av plenumsleder, nestleder og tre medlemmer <em type="italic">og personlige varamedlemmer </em>. Valget skjer etter forholdstallsprinsippet. </p>
<p>Plenum velger blant plenumsledelsens medlemmer en plenumsleder og en nestleder.</p>
<p>Plenumsleder innkaller plenumsledelsens medlemmer til møte. Plenumsledelsen er beslutningsdyktig når tre medlemmer er samlet. Plenumsledelsen kan delegere avgjørelsesmyndighet til plenumslederen.</p>
<p><em type="italic">Har et flertall i plenum uttrykt mistillit til plenumsleder eller medlemmer i plenumsledelsen fratrer medlemmet og nytt medlem velges. </em></p>
<p>Endring i § 9 Valgkomiteen</p>
<p><em type="italic">Valgkomiteen består av gruppelederne, leder og nestleder velges av plenum. </em></p>
<p><em type="italic">Forslag fra Jørn Are Gaski, Mathis N. Eira og Anita Ravna til § 10: </em></p>
<p>§ 10 Valg av president og utnevning av sametingsråd</p>
<p>Plenum velger blant sine representanter en president som er leder for sametingsrådet. Presidenten er valgt dersom vedkommende oppnår mer enn halvparten av de avgitte stemmer ved første votering. Oppnås ikke mer enn halvparten av de avgitte stemmer, foretas en ny votering. Her regnes den som valgt som har fått flest stemmer. Har to kandidater fått samme stemmetall, foretas ny votering blant disse to.</p>
<p>Presidenten utnevner blant representantene <em type="italic">inntil </em>fire medlemmer til sametingsrådet og orienterer plenum om utnevningen. </p>
<p><em type="italic">Presidenten og representantene som blir utnevnt til medlemmer i sametingsrådet, trer ut av plenum og vararepresentantene tar sete som representanter. </em></p>
<p>Har et flertall i plenum uttrykt mistillit til sametingsrådet, meddeler presidenten sametingsrådets avgang. Fratrer presidenten, fratrer hele sametingsrådet. Ny president velges og nytt sametingsråd utnevnes etter reglene i denne paragraf.</p>
<p>Presidenten kan til enhver tid endre på sametingsrådets sammensetning.</p>
<p><em type="italic">Forslag fra Marie Therese Aslaksen til § 10 </em></p>
<p>§ 10 Valg av president og utnevning av sametingsråd</p>
<p>Plenum velger blant sine representanter en president som er leder for sametingsrådet. Presidenten er valgt dersom vedkommende oppnår mer enn halvparten av de avgitte stemmer ved første votering. Oppnås ikke mer enn halvparten av de avgitte stemmer, foretas en ny votering. Her regnes den som valgt som har fått flest stemmer. Har to kandidater fått samme stemmetall, foretas ny votering blant disse to.</p>
<p><em type="italic">Presidenten utnevner inntil fire medlemmer til sametingsrådet og orienterer plenum om utnevningen. </em></p>
<p>Presidenten og de fire representantene som blir utnevnt til medlemmer i sametingsrådet, trer ut av plenum og vararepresentantene tar sete som representanter.</p>
<p>Har et flertall i plenum uttrykt mistillit til sametingsrådet, meddeler presidenten sametingsrådets avgang. Fratrer presidenten, fratrer hele sametingsrådet. Ny president velges og nytt sametingsråd utnevnes etter reglene i denne paragraf.</p>
<p>Presidenten kan til enhver tid endre på sametingsrådets sammensetning.</p>
<p><em type="italic">Sametingets grunnrelger </em></p>
<p>§ 1 Sametingets organer</p>
<p>Sametinget høyeste organ er Sametingets plenum.</p>
<p><em type="italic">Sametinget velger av og blant Sametingets representanter et sametingsråd og en plenumsledelse </em>(Strykes) </p>
<p>Sametinget fastsetter den øvrige organiseringen i sin forretningsorden.</p>
<p><em type="italic">Forslag fra Mathis N. Eira og Anita Ravna til § 12 </em></p>
<p>§ 12 Valg av fagkomiteer</p>
<p>Plenum velger følgende 3 fagkomiteer: plan- og finanskomiteen, oppvekst-, omsorgs- og utdanningskomiteen og nærings- og kulturkomiteen.</p>
<p>Fagkomiteene settes sammen av alle sametingsrepresentantene. <em type="italic">Valget skjer ved forholdstallsvalg. Valgteknisk sammarbeid skal foreleggs skriftlig til plenum. </em></p>
<p><em type="italic">Forslag fra Jørn Are Gaski og Marie Therese Aslaksen til § 12 </em></p>
<p>§ 12 Valg av fagkomiteer</p>
<p>Plenum velger følgende 3 fagkomiteer: plan- og finanskomiteen, oppvekst-, omsorgs- og utdanningskomiteen og nærings- og kulturkomiteen.</p>
<p>Fagkomiteene settes sammen av alle sametingsrepresentantene. <em type="italic">Valget skjer ved forholdstallsvalg </em></p>
<p>§ 17 Taletid og debatt</p>
<p>Etter forslag fra plenumsledelsen kan plenum vedta å begrense taletiden, samt å fordele taletiden mellom gruppene. Taletiden fordeles forholdsmessig etter de forskjellige gruppenes størrelse, dog slik at grupper med få representanter får mer taletid enn det de forholdsmessig skulle fått.</p>
<p>Møteleder kan gi tillatelse til bytte av taletid mellom gruppene.</p>
<p>Dersom gruppene på forhånd har levert plenumsledelsen en liste over representanter som ønsker å delta i debatten, kan plenumsledelsen på dette grunnlag sette opp liste over rekkefølgen av talene. Én innleder fra hver gruppe skal stå blant de øverste på talelisten.</p>
<p>Saksordfører kan få inntil 15 minutter taletid. Gruppenes innledere gis inntil 10 minutter taletid. De ulike gruppene får ordet i rekkefølge etter gruppenes størrelse.</p>
<p><em type="italic">Representanter som velger å bruke samisk fra Sametingets talerstol gis et tillegg på 20 sekunder pr. minutt </em></p>
<p>Saksordføreren og de ulike gruppenes innledere kan i tillegg til hovedinnlegget ta ordet inntil 2 ganger, første gang inntil 10 minutter og andre gang inntil 5 minutter. Øvrige representanter har rett til å få ordet inntil to ganger. Første gang inntil 10 minutter og andre gang inntil 5 minutter.</p>
<p>Saksordføreren i en sak får ordet først, og så får skyggesaksordføreren ordet. Deretter ber de som ønsker å fremme forslag og eller merknader til saken om ordet.</p>
<p>Sametingsrådets taletid inngår i posisjonens taletid. I sametingsrådets beretning om sin virksomhet settes det av egen taletid til sametingsrådet.</p>
<p>Møteleder kan foreslå å fravike begrensningene om taletid.</p>
<p>Møtelederen eller representantene kan foreslå satt strek i debatten. Når plenum har vedtatt å sette strek, kan det ikke fremmes nye forslag i saken. Møtelederen kan foreslå at taletiden blir innskrenket i alminnelighet. Etter forslag fra møtelederen kan det gjøres unntak for saksordfører for den sak som er under behandling. Ordet til forretningsorden på inntil 1 min rettes direkte til saksbehandlingen, og møteleder kan avgrense dette til en representant fra hver gruppe, fortrinnsvis gruppelederen.</p>
<p>§ 23 Forslag og merknader</p>
<p>På plenumsmøtet fremmes forslag til vedtak i sakene i følgende rekkefølge fra Sametingets talerstol: Det innstillende organ og deretter representantene.</p>
<p>Forslag og merknader fremmes i samsvar med følgende bestemmelser:</p>
<list><p type="listitem">a) Forslag som er omhandlet og utformet i innstillingen tas opp til behandling når forslagsstilleren fremmer det. Merknader følger saken.</p>
<p type="listitem">b) Forslag og merknader som er forhåndsvarslet ved innlevering til plenumsledelsen gjennom Sametingets administrasjon senest kl. 16.00 dagen før saken skal tas opp i plenum, behandles som forslag og merknader i a). <em type="italic">Representanter som tilhører en gruppe som er representert i den fagkomiteen som behandler saken, kan ikke fremme kl. 16 forslag og merknader i den aktuelle saken </em>. </p>
<p type="listitem">c) Eventuelle endringer av fremlagte forslag skjer før debatten i den enkelte sak er avsluttet.</p>
</list><p>I særskilte tilfeller kan Sametinget med to-tredjedels flertall godta å behandle forslag og merknader som ikke er levert innen fristen i b).</p>
<p>Alle forslag og merknader leveres skriftlig til plenumsledelsen.</p>
<p>Ny paragraf</p>
<p><em type="italic">§ 33 Unntak fra forretningsorden </em></p>
<p><em type="italic">Under Sametingets plenumsmøte kan Sametinget, i særskilte tilfelle, bestemme å sette reglene i Sametingets forretningsorden til side med to-tredjedels flertall. </em></p>
<p><em type="italic">§ 34 </em>Endringer i forretningsorden </p>
<p>Plenum kan vedta endringer i forretningsorden</p>
<p><em type="italic">Plan og finanskomiteen - 003/17 </em></p>
<p><em type="italic">PFK - vedtak: </em></p>
<p><em type="italic">Innledning: </em></p>
<p>Plan- og finanskomiteen har behandlet Plenumsledelsens forslag til endring i Sametingets forretningsorden.</p>
<p><em type="italic">Forslag: </em></p>
<p><em type="italic">Forslag fra Aud Marthinsen Fremskrittspartiet: </em></p>
<p><em type="italic">Forslag fra Norske samers riksforbund (NSR) Anita P. Ravna, Thomas Åhren, Ann-Mari Thomassen, Henrik Olsen og Olof A. Kuhmunen, medlemmene fra Arbeiderpartiets sametingsgruppe (Ap) Marit Kirsten A. Gaup, Knut Store og Geir Johnsen, uavhengig medlem Hartvik Hansen, medlem fra Høyre Ellen Kristine Saba, medlem fra Åarjel-Saemiej Gielh Jovna Z. Dunfjell og medlem fra Fremskrittspartiet Aud Marthinsen: </em></p>
<p><em type="italic">Forslag 1 </em></p>
<p>Plan-og finanskomiteens endring av forretningsordenen gjøres gjeldende fra 01.10 2017</p>
<p><em type="italic">Forslag fra Geir Johnsen, Arbeiderpartiet: </em></p>
<p><em type="italic">Forslag fra Norske samers riksforbund, medlemmene fra Arbeiderpartiets sametingsgruppe, uavhengig medlem Hartvik Hansen, medlem fra Høyre, medlem fra Åarjel-Saemiej Gielh og medlem fra Fremskrittspartiet : </em></p>
<p><em type="italic">Forslag 2 </em></p>
<p>Ny paragraf 6 og øvrige paragrafer forskyves:</p>
<p>§ 6. Valg til komiteer, fagråd og utvalg som foretas i sametinget, gjøres ut fra forholdstallsprinsippet der ikke annet er nevnt.</p>
<p><em type="italic">Forslag fra Ellen K. Saba, Høyre: </em></p>
<p><em type="italic">Forslag fra medlemmene i Norske samers riksforbund , medlemmene fra Arbeiderpartiets sametingsgruppe , uahengig medlem Hartvik Hansen, medlem fra Høyre , medlem fra Åarjel-Saemiej Gielh og medlem fra Fremskrittspartiet: </em></p>
<p><em type="italic">Forslag 3 </em></p>
<p>Ny paragraf</p>
<p>§ 33 Unntak fra forretningsorden</p>
<p>Under Sametingets plenumsmøte kan Sametinget, i særskilte tilfelle, bestemme å sette reglene i Sametingets forretningsorden til side med to-tredjedels flertall.</p>
<p><em type="italic">§ 34 </em>Endringer i forretningsorden Plenum kan vedta endringer i forretningsorden </p>
<p>§ 4 Møteledelse og beslutningsdyktighet</p>
<p>Plenumsledelsen fremmer forslag til saksliste og tidsplan for forhandlinger i plenum.</p>
<p>Disse godkjennes av plenum i begynnelsen av hvert plenumsmøte.</p>
<p><em type="italic">Forslag og merknader til konstitueringen skal forhåndsvarsles ved innlevering til plenumsledelsen gjennom Sametingets administrasjon senest kl. 16.00 dagen før konstituering </em>. </p>
<p>Plenum er beslutningsdyktig når minst halvparten av representantene deltar i voteringen.</p>
<p><em type="italic">Forslag 4 </em></p>
<p><em type="italic">Forslag fra Ellen K. Saba, Høyre: </em></p>
<p><em type="italic">Forslag fra medlemmene Arbeiderpartiets sametingsgruppe , uahengig medlem Hartvik Hansen, medlem fra Høyre, medlem fra Åarjel-Saemiej Gielh </em></p>
<p><em type="italic">og medlemmet fra Fremskrittspartiet: </em></p>
<p>Endring i § 9 Valgkomiteen</p>
<p>Valgkomiteen består av en representant fra hver gruppe, leder og nestleder velges av plenum.</p>
<p><em type="italic">Forslag 5 </em></p>
<p><em type="italic">Forslag fra Ellen K. Saba, Høyre: </em></p>
<p><em type="italic">Forslag fra medlemmene i Norske samers riksforbund , medlemmene fra Arbeiderpartiets sametingsgruppe , uahengig medlem Hartvik Hansen, medlem fra Høyre og medlem fra Åarjel-Saemiej Gielh: </em></p>
<p>§ 17 Taletid og debatt</p>
<p>Etter forslag fra plenumsledelsen kan plenum vedta å begrense taletiden, samt å fordele taletiden mellom gruppene. Taletiden fordeles forholdsmessig etter de forskjellige gruppenes størrelse, dog slik at grupper med få representanter får mer taletid enn det de forholdsmessig skulle fått. Møteleder kan gi tillatelse til bytte av taletid mellom gruppene.</p>
<p>Dersom gruppene på forhånd har levert plenumsledelsen en liste over representanter som ønsker å delta i debatten, kan plenumsledelsen på dette grunnlag sette opp liste over rekkefølgen av talene. Én innleder fra hver gruppe skal stå blant de øverste på talelisten. Saksordfører kan få inntil 15 minutter taletid. Gruppenes innledere gis inntil 10 minutter taletid. De ulike gruppene får ordet i rekkefølge etter gruppenes størrelse.</p>
<p><em type="italic">Representanter som velger å bruke samisk fra Sametingets talerstol gis et tillegg på 20 sekunder pr. minutt. </em></p>
<p>Saksordføreren og de ulike gruppenes innledere kan i tillegg til hovedinnlegget ta ordet inntil 2 ganger, første gang inntil 10 minutter og andre gang inntil 5 minutter. Øvrige representanter har rett til å få ordet inntil to ganger. Første gang inntil 10 minutter og andre gang inntil 5 minutter. Saksordføreren i en sak får ordet først, og så får skyggesaksordføreren ordet. Deretter ber de som ønsker å fremme forslag og eller merknader til saken om ordet. </p>
<p>Sametingsrådets taletid inngår i posisjonens taletid. I sametingsrådets beretning om sin virksomhet settes det av egen taletid til sametingsrådet. Møteleder kan foreslå å fravike begrensningene om taletid. Møtelederen eller representantene kan foreslå satt strek i debatten. Når plenum har vedtatt å sette strek, kan det ikke fremmes nye forslag i saken.</p>
<p>Møtelederen kan foreslå at taletiden blir innskrenket i alminnelighet. Etter forslag fra møtelederen kan det gjøres unntak for saksordfører for den sak som er under behandling.</p>
<p>Ordet til forretningsorden på inntil 1 min rettes direkte til saksbehandlingen, og møteleder kan avgrense dette til en representant fra hver gruppe, fortrinnsvis gruppelederen.</p>
<p><em type="italic">Forslag 6 </em></p>
<p><em type="italic">Forslag fra Ellen K. Saba, Høyre: </em></p>
<p><em type="italic">Forslag fra medlemmene i Arbeiderpartiets sametingsgruppe , uavhengig medlem Hartvik Hansen, medlem fra Høyre og medlem fra Fremskritspartiet: </em></p>
<p>§ 7 Plenumsledelsen</p>
<p>Plenum velger blant sine representanter en plenumsledelse. Plenumsledelsen består av plenumsleder, nestleder og tre medlemmer <em type="italic">og personlige varamedlemmer </em>. </p>
<p>Valget skjer etter forholdstallsprinsippet.</p>
<p>Plenum velger blant plenumsledelsens medlemmer en plenumsleder og en nestleder.</p>
<p>Plenumsleder innkaller plenumsledelsens medlemmer til møte. Plenumsledelsen er beslutningsdyktig når tre medlemmer er samlet. Plenumsledelsen kan delegere avgjørelsesmyndighet til plenumslederen.</p>
<p><em type="italic">Forslag 7 </em></p>
<p><em type="italic">Forslag fra Anita P. Ravna, NSR </em></p>
<p><em type="italic">Forslag fra medlemmene i Arbeiderpartiets sametingsgruppe, medlem fra Høyre, medlem fra Fremskritspartiet, medlemmene fra NSR og medlemmet fra Åarjel-Saemiej Gielh: </em></p>
<p><em type="italic">Endring i grunnreglene: </em></p>
<p>§ 1. Setning 2: Sametinget velger av og blant sametingets representanter et sametingsråd en president og en plenumsledelse.</p>
<p>Ny setning foreslås:</p>
<p>Sametinget velger av og blant sametingets representanter en president og en plenumsledelse.</p>
<p><em type="italic">Forslag 8 </em></p>
<p><em type="italic">Forslag fra Anita P. Ravna, NSR </em></p>
<p><em type="italic">Forslag fra medlemmene fra NSR og medlemmet fra Åarjel-Saemiej Gielh: </em></p>
<p>§7: Støtter plenumsledelsens innstilling frem til siste avsnitt.</p>
<p>Ny formulering siste avsnitt:</p>
<p>Har et flertall i plenum uttrykt mistillit til plenumsleder fratrer denne og nytt medlem velges. Det velges ny plenumsleder.</p>
<p>§ 9 Beholder dagens ordning i forretningsorden med valgkomité.</p>
<p>§ 10: Støtter <em type="italic">ikke </em>plenumsledelsens forslag der det foreslås <em type="italic">inntil fire </em>rådsmedlemmer. </p>
<p><em type="italic">Nytt forslag: </em></p>
<p><em type="italic">Dagens ordning med fire rådsmedlemmer opprettholdes. </em>(jfr.forretningsorden § 10) </p>
<p>Flg. setning tilføyes:</p>
<p>Dersom bytte av rådsmedlem foretas skal presidenten utpeke nytt rådsmedlem innen to uker. Dersom nytt rådsmedlem ikke kan inntre innen to uker kan plenumsledelsen innvilge en utsettelse av fristen på ytterligere to uker.</p>
<p>§ 12. Støtter forslaget fra plenumsledelsen med at valgene skal foretas ved forholdstallsvalg.</p>
<p>Flg.setning tilføyes:</p>
<p>Valgteknisk samarbeid skal fortrinnsvis forelegges skriftlig til møteleder, evt. Gjøres kjent muntlig fra sametingets talerstol</p>
<p><em type="italic">Forslag 9 </em></p>
<p><em type="italic">Forslag fra Ellen K. Saba, Høyre </em></p>
<p>Sametingets forretningsorden - endringer i paragrafene 10, og grunnreglene § 1</p>
<p>SAMETINGETS FORRETNINGSORDEN</p>
<p>§ 10 Valg av president og utnevning av sametingsråd </p>
<p>Plenum velger blant sine representanter en president som er leder for sametingsrådet. Presidenten er valgt dersom vedkommende oppnår mer enn halvparten av de avgitte stemmer ved første votering. Oppnås ikke mer enn halvparten av de avgitte stemmer, foretas en ny votering. Her regnes den som valgt som har fått flest stemmer. Har to kandidater fått samme stemmetall, foretas ny votering blant disse to.</p>
<p><em type="italic">Presidenten utnevner inntil fire medlemmer til sametingsrådet og orienterer plenum om utnevningen. </em></p>
<p>Presidenten og <em type="italic">de representanter som </em>blir utnevnt til medlemmer i sametingsrådet, trer ut av plenum og vararepresentantene tar sete som representanter. </p>
<p><em type="italic">Dersom Sametingets rådsmedlem ikke velges fra plenum, skal medlemmet som velges inn i sametingsrådet være ført i Sametingets valgmanntall. </em></p>
<p>Har et flertall i plenum uttrykt mistillit til sametingsrådet, meddeler presidenten sametingsrådets avgang. Fratrer presidenten, fratrer hele sametingsrådet. Ny president velges og nytt sametingsråd utnevnes etter reglene i denne paragraf.</p>
<p>Presidenten kan til enhver tid endre på sametingsrådets sammensetning.</p>
<p><em type="italic">Forslag 10 </em></p>
<p>Forslag fra Aud Marthinsen, Fremskrittspartiet</p>
<p>§ 17. Taletid og debatt - ingen endring</p>
<p><em type="italic">Komiteens tilrådning: </em></p>
<p>Komiteen har ikke flere merknader eller forslag og råder Sametinget til å vedta følgende:</p>
<p>Sametinget støtter for øvrig plenumsledelsens forslag til innstiling.</p>
<p><em type="italic">Sametingets plenum - 023/17 </em></p>
<p>Merknad: NSR / NSR-SáB v/ representant Anita Persdatter Ravna</p>
<p>Sametingets forretningsorden er retningslinjer og kjøreregler for hvordan sametingsrepresentantene skal samhandle og hvordan saksbehandlingen og møtene skal foregå på sametinget.</p>
<p>Form, regler, kutyme og forretningsorden er viktig. Den politiske saksbehandlingen skal være forutsigbar. Dette er med på å styrke Sametingets tillitt og omdømme.</p>
<p>NSR har etter valgene i 9.desember 2016 levert inn en klage på brudd på forretningsorden og etiske retningslinjer. Denne klagen er behandlet i plenumsledelsen og oversendt kontrollutvalget.</p>
<p>Kontrollutvalget bestilte en uavhenig vurdering fra Søstrene Åsjordet AS og de har kommet med en foreløpig rapport. Denne rapporten er gått i retur til Søstrene Åsjordet AS fordi Kontrollutvalget mente den var ufullstendig. Kontrollutvalget har sendt innspill til Søstrene Åsjordet på hva de ønsket utdypet.</p>
<p>NSRs sametingsgruppe kjenner til at det i rapporten fremkommer flere anbefalinger som påpeker forhold som bør tas med når forretningsorden skal revideres og det er anbefalt en bedre implementering av etiske retningslinjer i forretningsorden.</p>
<p>NSR synes det er beklagelig at rapporten ikke er lagt fram for representantene i forkant av behandlingen av denne saken, slik NSR har bedt om i mail til Sametinget.</p>
<p>Som et alternativ kunne foreløpig rapport vært lagt fram. Det er derfor beklagelig at heller ikke den foreløpige rapporten og kontrollutvalgets innspill ble lagt fram i forkant av behandling av Sametingets forretningsorden nå i mai 2017.</p>
<p>Merknad: NSR / NSR-SáB v/ representant Piera Heaika Muotka, Nordkalottfolket v/ representant Toril Bakken Kåven, Åarjel-Saemiej Gïelh v/ representant Jovna Zakharias Dunfjell</p>
<p><em type="italic">Tilgjengeliggjøring av skriftlige spørsmål og svar </em></p>
<p>Som en del av sametingets kontrollvirksomhet gis sametingsrepresentantene adgang gjennom sametingets forretningsorden § 21 å rette skriftlige spørsmål til sametingsrådet gjennom hele året. Spørsmålene besvares skriftlig av sametingsrådet innen to uker. Spørsmålenes funksjon er å få informasjon fra sametingsrådet og klarlegge dens holdning til politiske problemstillinger, og har således en viktig funksjon i det samiske demokratiet og den samiske offentligheten.</p>
<p>For å legge til rette for større åpenhet rundt sametingsrådets og sametingsrepresentantenes politiske virke, bør sametingets nettside tilrettelegges slik at de skriftlige spørsmålene og svarene gjøres tilgjengelig for offentligheten.</p>
<p>Saken påbegynt 01.06.2017 kl. 17.55</p>
<p><em type="italic">Votering </em>Av 39 representanter var 39 tilstede. Voteringen ble gjennomført i følgende rekkefølge: </p>
<list><p type="listitem">Forslag 10 ble forkastet med 34 mot 5 stemmer</p>
<p type="listitem">Forslag 9 ble forkastet med 32 mot 7 stemmer</p>
<p type="listitem">Forslag 6 ble vedtatt med 20 mot 19 stemmer</p>
<p type="listitem">Forslag 4 ble vedtatt med 25 mot 14 stemmer</p>
<p type="listitem">Forslag 5 ble vedtatt med 34 mot 5 stemmer</p>
<p type="listitem">Forslag 2 ble enstemmig vedtatt</p>
<p type="listitem">Forslag 8:</p>
</list><p><span type="quote">c) §7 ble forkastet med 21 mot 18 stemmer</span></p>
<p><span type="quote">b) §9 ble forkastet med 24 mot 15 stemmer </span></p>
<p><span type="quote">c) §10 ble forkastet med 22 mot 17 stemmer</span></p>
<p><span type="quote">d) §12 ble forkastet med 23 mot 16 stemmer</span></p>
<list><p type="listitem">Forslag 7 ble enstemmig vedtatt</p>
<p type="listitem">Forslag 3 ble enstemmig vedtatt</p>
<p type="listitem">Forslag 1 ble enstemmig vedtatt</p>
<p type="listitem">Plan og finanskomiteens tilrådning ble enstemmig forkastet</p>
</list><p><em type="italic">Protokoll tilførsler </em>Det ble ikke fremmet noen protokolltilførsler i saken. </p>
<p><em type="italic">Taleliste og replikkordskifte </em></p>
<p><em type="italic">SP - vedtak: </em></p>
<p><em type="italic">SAMETINGETS FORRETNINGSORDEN </em></p>
<p><em type="italic">§ 4 Møteledelse og beslutningsdyktighet </em></p>
<p>Plenumsledelsen fremmer forslag til saksliste og tidsplan for forhandlinger i plenum.</p>
<p>Disse godkjennes av plenum i begynnelsen av hvert plenumsmøte.</p>
<p><em type="italic">Forslag og merknader til konstitueringen skal forhåndsvarsles ved innlevering til plenumsledelsen gjennom Sametingets administrasjon senest kl. 16.00 dagen før konstituering </em>. </p>
<p>Plenum er beslutningsdyktig når minst halvparten av representantene deltar i voteringen.</p>
<p><em type="italic">Ny § 6 </em>Valg til komiteer, fagråd og utvalg som foretas i sametinget, gjøres ut fra forholdstallsprinsippet der ikke annet er nevnt. <em type="italic">§ 7 Plenumsledelsen </em></p>
<p>Plenum velger blant sine representanter en plenumsledelse. Plenumsledelsen består av plenumsleder, nestleder og tre medlemmer og personlige varamedlemmer.</p>
<p>Valget skjer etter forholdstallsprinsippet.</p>
<p>Plenum velger blant plenumsledelsens medlemmer en plenumsleder og en nestleder.</p>
<p>Plenumsleder innkaller plenumsledelsens medlemmer til møte. Plenumsledelsen er beslutningsdyktig når tre medlemmer er samlet. Plenumsledelsen kan delegere avgjørelsesmyndighet til plenumslederen. <em type="italic">§ 9 Valgkomiteen </em></p>
<p>Valgkomiteen består av en representant fra hver gruppe, leder og nestleder velges av plenum.</p>
<p><em type="italic">§ 17 Taletid og debatt </em></p>
<p>Etter forslag fra plenumsledelsen kan plenum vedta å begrense taletiden, samt å fordele taletiden mellom gruppene. Taletiden fordeles forholdsmessig etter de forskjellige gruppenes størrelse, dog slik at grupper med få representanter får mer taletid enn det de forholdsmessig skulle fått. Møteleder kan gi tillatelse til bytte av taletid mellom gruppene.</p>
<p>Dersom gruppene på forhånd har levert plenumsledelsen en liste over representanter som ønsker å delta i debatten, kan plenumsledelsen på dette grunnlag sette opp liste over rekkefølgen av talene. Én innleder fra hver gruppe skal stå blant de øverste på talelisten. Saksordfører kan få inntil 15 minutter taletid. Gruppenes innledere gis inntil 10 minutter taletid. De ulike gruppene får ordet i rekkefølge etter gruppenes størrelse.</p>
<p><em type="italic">Representanter som velger å bruke samisk fra Sametingets talerstol gis et tillegg på 20 sekunder pr. minutt. </em></p>
<p>Saksordføreren og de ulike gruppenes innledere kan i tillegg til hovedinnlegget ta ordet inntil 2 ganger, første gang inntil 10 minutter og andre gang inntil 5 minutter. Øvrige representanter har rett til å få ordet inntil to ganger. Første gang inntil 10 minutter og andre gang inntil 5 minutter. Saksordføreren i en sak får ordet først, og så får skyggesaksordføreren ordet. Deretter ber de som ønsker å fremme forslag og eller merknader til saken om ordet. </p>
<p>Sametingsrådets taletid inngår i posisjonens taletid. I sametingsrådets beretning om sin virksomhet settes det av egen taletid til sametingsrådet. Møteleder kan foreslå å fravike begrensningene om taletid. Møtelederen eller representantene kan foreslå satt strek i debatten. Når plenum har vedtatt å sette strek, kan det ikke fremmes nye forslag i saken.</p>
<p>Møtelederen kan foreslå at taletiden blir innskrenket i alminnelighet. Etter forslag fra møtelederen kan det gjøres unntak for saksordfører for den sak som er under behandling.</p>
<p>Ordet til forretningsorden på inntil 1 min rettes direkte til saksbehandlingen, og møteleder kan avgrense dette til en representant fra hver gruppe, fortrinnsvis gruppelederen. Ny paragraf</p>
<p><em type="italic">§ 33 Unntak fra forretningsorden </em>Under Sametingets plenumsmøte kan Sametinget, i særskilte tilfelle, bestemme å sette reglene i Sametingets forretningsorden til side med to-tredjedels flertall. <em type="italic">§ 34 Endringer i forretningsorden </em></p>
<p>Plenum kan vedta endringer i forretningsorden.</p>
<p><em type="italic">Sametingets grunnrelger </em></p>
<p>§ 1 Sametingets organer</p>
<p>Sametinget høyeste organ er Sametingets plenum.</p>
<p>Sametinget velger av og blant sametingets representanter en president og en plenumsledelse.</p>
<p>Sametinget fastsetter den øvrige organiseringen i sin forretningsorden.</p>
<p><em type="italic">Endring av forretningsordenen gjøres gjeldende fra 01.10 2017 </em></p>
<p>Behandling av saken avsluttet 01.06.17 kl.19.10</p>
<p>Ášši/Sak 024/17</p>
<p>Sametingets plenum</p>
<p>Ášši/Sak 004/17</p>
<p>Plan og finanskomiteen</p>
<p><em type="italic">Kjøreregler for arbeidet i fagkomiteene - revidering i kapittel 1 j) og kapittel 3 </em></p>
<p><em type="italic">Arkivsaknr. </em></p>
<p>17/2036</p>
<p><em type="italic">Behandlinger </em></p>
<p><em type="italic">Vedlegg </em></p>
<p>Forslag og merknader</p>
<p><em type="italic">Plenumsledelsens forslag til innstilling: </em></p>
<p>Sametinget vedtar følgende endringer i <em type="italic">Kjøreregler for arbeidet i Sametingets fagkomiteer: </em></p>
<p>(Gjeldende regel er gjengitt i kursiv skrift, mens forslag til ny regel står i vanlig skrift)</p>
<p><em type="italic">j) </em><em type="italic">Komitéleder har ansvaret for framdrift i sakene og for at innstillingen er ferdig </em><em type="italic">innen fristen. </em><em type="italic">Plenumsledelsen kan gi en komité utsettelse i fristen for avgivelse av en </em><em type="italic">innstilling, eller overføre saken til behandling i en annen komité. </em><em type="italic">Plenumsledelsen kan også vedta at en sak først skal behandles i en komité og at </em><em type="italic">denne komiteens utkast til innstilling forelegges en annen komité til uttalelse før </em><em type="italic">innstillingen avgis. </em></p>
<p><em type="italic">Ovennevnte j) endres til å lyde som følger: </em></p>
<p><span type="quote">j) Komitéleder har ansvaret for framdrift i sakene og for at
innstillingen er ferdig innen fristen.
Plenumsledelsen kan gi en komité utsettelse i fristen for avgivelse av
en innstilling, overføre saken til behandling i en annen komité eller
utsette avgivelse av innstilling til neste plenum. Søknad om utsettelse
og svar fra plenumsledelsen skal være skriftlig.
Plenumsledelsen kan også vedta at en sak først skal behandles i en
komité og at denne komiteens utkast til innstilling forelegges en annen
komité til uttalelse før innstillingen avgis. </span></p>
<p>(Gjeldende regel er gjengitt i kursiv skrift, mens forslag til ny regel står i vanlig skrift)</p>
<p><em type="italic">3. Andre forhold </em></p>
<p><span type="quote">b. Komiteene kan foreta reiser eller befaringer for å
oppdatere seg i saker som komiteene behandler. Reisene skal godkjennes
av plenumsledelsen, og det er komitélederen som har ansvaret for
planleggingen og gjennomføringen av reisen. </span></p>
<p><span type="quote">Komiteene kan også delta på møter/seminarer/konferanser for å
oppdatere seg i saker som komiteen arbeider med. Lederen i komiteen
avgjør hvem av medlemmene i komiteen som kan delta. </span></p>
<p><span type="quote">Reisene i komiteene og deltakelse på møter/seminarer/konferanser
skal skje innenfor budsjettrammen som er satt av til komiteen. </span></p>
<p><span type="quote">Representantenes ombudsplikt gjelder også på komitéreiser.
</span></p>
<p><span type="quote">Ovennevnte b) endres til å lyde som følger:</span></p>
<p>3. Andre forhold</p>
<p><span type="quote">b. Komiteene kan foreta reiser eller befaringer for å oppdatere seg i
saker som komiteene behandler eller har som sitt fagområde. Reisene skal
godkjennes av plenumsledelsen, og det er komitélederen som har ansvaret
for planleggingen og gjennomføringen av reisen. </span></p>
<p><span type="quote">Komiteene kan også delta på møter/seminarer/konferanser for å
oppdatere seg i saker som komiteen arbeider med. Lederen i komiteen
avgjør hvem av medlemmene i komiteen som kan delta. </span></p>
<p><span type="quote">Reisene i komiteene og deltakelse på møter/seminarer/konferanser skal
skje innenfor budsjettrammen som er satt av til komiteen. </span></p>
<p><span type="quote">Representantenes ombudsplikt gjelder også på komitéreiser. </span></p>
<p><span type="quote">Nytt pkt c) under 3. Andre forhold lyder som
følger:</span></p>
<p><span type="quote">c. Komiteen kan komme med forslag til saker ovenfor plenumsledelsen
og Sametingsrådet. </span></p>
<p><span type="quote">3. Andre forhold pkt. c) blir nytt pkt.
d) lyder som følger:</span></p>
<p><span type="quote">d. De ordinære komitémøtene er som hovedregel åpne. Komiteene kan
imidlertid bestemme å lukke møtet når de ønsker det, jf.
forretningsorden § 13. </span></p>
<p><em type="italic">Plan og finanskomiteen - 004/17 </em></p>
<p><em type="italic">PFK - vedtak: </em></p>
<p><em type="italic">Innledning: </em></p>
<p>Plan- og finanskomiteen har behandlet Plenumsledelsens forslag til endring i Sametingets kjøreregler for arbeidet i fagkomiteene.</p>
<p><em type="italic">Komiteens tilrådning: </em></p>
<p>Komiteen har ikke merknader eller forslag og råder Sametinget til å vedta følgende:</p>
<p>Sametinget støtter for øvrig plenumsledelsens forslag til innstiling.</p>
<p><em type="italic">Sametingets plenum - 024/17 </em></p>
<p>Saken påbegynt 01.06.2017 kl. 19.10</p>
<p><em type="italic">Votering </em>Av 39 representanter var 36 tilstede. Voteringen ble gjennomført i følgende rekkefølge: </p>
<list><p type="listitem">Plan og finanskomiteens tilrådning ble enstemmig vedtatt</p>
</list><p><em type="italic">Protokoll tilførsler </em>Det ble ikke fremmet noen protokolltilførsler i saken. </p>
<p><em type="italic">Taleliste og replikkordskifte </em></p>
<p><em type="italic">SP - vedtak: </em></p>
<p>Sametinget vedtar følgende endringer i <em type="italic">Kjøreregler for arbeidet i Sametingets fagkomiteer: </em></p>
<p>(Gjeldende regel er gjengitt i kursiv skrift, mens forslag til ny regel står i vanlig skrift)</p>
<p><em type="italic">j) </em><em type="italic">Komitéleder har ansvaret for framdrift i sakene og for at innstillingen er ferdig </em><em type="italic">innen fristen. </em><em type="italic">Plenumsledelsen kan gi en komité utsettelse i fristen for avgivelse av en </em><em type="italic">innstilling, eller overføre saken til behandling i en annen komité. </em><em type="italic">Plenumsledelsen kan også vedta at en sak først skal behandles i en komité og at </em><em type="italic">denne komiteens utkast til innstilling forelegges en annen komité til uttalelse før </em><em type="italic">innstillingen avgis. </em></p>
<p><em type="italic">Ovennevnte j) endres til å lyde som følger: </em></p>
<p><span type="quote">j) Komitéleder har ansvaret for framdrift i sakene og for at
innstillingen er ferdig innen fristen.
Plenumsledelsen kan gi en komité utsettelse i fristen for avgivelse av
en innstilling, overføre saken til behandling i en annen komité eller
utsette avgivelse av innstilling til neste plenum. Søknad om utsettelse
og svar fra plenumsledelsen skal være skriftlig.
Plenumsledelsen kan også vedta at en sak først skal behandles i en
komité og at denne komiteens utkast til innstilling forelegges en annen
komité til uttalelse før innstillingen avgis. </span></p>
<p>(Gjeldende regel er gjengitt i kursiv skrift, mens forslag til ny regel står i vanlig skrift)</p>
<p><em type="italic">3. Andre forhold </em></p>
<p><span type="quote">b. Komiteene kan foreta reiser eller befaringer for å
oppdatere seg i saker som komiteene behandler. Reisene skal godkjennes
av plenumsledelsen, og det er komitélederen som har ansvaret for
planleggingen og gjennomføringen av reisen. </span></p>
<p><span type="quote">Komiteene kan også delta på møter/seminarer/konferanser for å
oppdatere seg i saker som komiteen arbeider med. Lederen i komiteen
avgjør hvem av medlemmene i komiteen som kan delta. </span></p>
<p><span type="quote">Reisene i komiteene og deltakelse på møter/seminarer/konferanser
skal skje innenfor budsjettrammen som er satt av til komiteen. </span></p>
<p><span type="quote">Representantenes ombudsplikt gjelder også på komitéreiser.
</span></p>
<p><span type="quote">Ovennevnte b) endres til å lyde som følger:</span></p>
<p>3. Andre forhold</p>
<p><span type="quote">b. Komiteene kan foreta reiser eller befaringer for å oppdatere seg i
saker som komiteene behandler eller har som sitt fagområde. Reisene skal
godkjennes av plenumsledelsen, og det er komitélederen som har ansvaret
for planleggingen og gjennomføringen av reisen. </span></p>
<p><span type="quote">Komiteene kan også delta på møter/seminarer/konferanser for å
oppdatere seg i saker som komiteen arbeider med. Lederen i komiteen
avgjør hvem av medlemmene i komiteen som kan delta. </span></p>
<p><span type="quote">Reisene i komiteene og deltakelse på møter/seminarer/konferanser skal
skje innenfor budsjettrammen som er satt av til komiteen. </span></p>
<p><span type="quote">Representantenes ombudsplikt gjelder også på komitéreiser. </span></p>
<p><span type="quote">Nytt pkt c) under 3. Andre forhold lyder som
følger:</span></p>
<p><span type="quote">c. Komiteen kan komme med forslag til saker ovenfor plenumsledelsen
og Sametingsrådet. </span></p>
<p><span type="quote">3. Andre forhold pkt. c) blir nytt pkt.
d) lyder som følger:</span></p>
<p><span type="quote">d. De ordinære komitémøtene er som hovedregel åpne. Komiteene kan
imidlertid bestemme å lukke møtet når de ønsker det, jf.
forretningsorden § 13. </span></p>
<p>Behandling av saken avsluttet 01.06.17 kl.19.15</p>
<p>Ášši/Sak 025/17</p>
<p>Sametingets plenum</p>
<p>Ášši/Sak 005/17</p>
<p>Plan og finanskomiteen</p>
<p><em type="italic">Reglement for Sametingets politiske nivå - revidering i punkt 4 </em></p>
<p><em type="italic">Arkivsaknr. </em></p>
<p>17/2036</p>
<p><em type="italic">Behandlinger </em></p>
<p><em type="italic">Vedlegg </em></p>
<p>Forslag og merknader</p>
<p><em type="italic">Plenumsledelsens forslag til innstilling: </em></p>
<p>Reglement for Sametingets politiske nivå foreslås endre pkt. 4 Utgifter til omsorgsarbeid til å lyde som følger:</p>
<p>Sametingets politikere kan ved nødvendige tjenestereiser få dekket dokumenterte utgifter til omsorgsarbeid og eventuelle reiseutgifter til den som utfører omsorgsarbeidet etter følgende satser:</p>
<list><p type="listitem">Til stedfortreder med inntil kr 2 000 pr. døgn, <em type="italic">inntil barnet fyller 16 år. </em></p>
<p type="listitem">Til barnepass begrenset oppad til kr 900 pr. dag for første barn og kr 300 for hvert av de neste barna. <em type="italic">Med barn forstås barn inntil 12 år. </em></p>
<p type="listitem">Stell og/eller tilsyn av syke, eldre og funksjonshemmede godtgjøres med inntil kr 1 500 pr. dag, <em type="italic">dette må dokumenteres fra offentlig instans. </em></p>
</list><p>Unntaksvis kan ektefelle, samboer eller annen som deler den daglige omsorgen være med på reise for å ta hånd om barnet, og få dekket reise- og oppholdsutgifter. Dette begrenses til å gjelde de tilfeller der det er viktig at barnet er med på reisen, eksempelvis for å amme barnet. Ordningen gjelder inntil barnet er ett år. Ved spesielle tilfeller kan Sametinget vurdere å dekke utgiftene for barn over ett - 1 - år.</p>
<p><em type="italic">Tapt arbeidsfortjeneste til ledsager kan dekkes mot dokumentasjon. </em></p>
<p>Regning utstedes av den som utfører omsorgsarbeidet, og representanten attesterer arbeidsforholdet på skjema for Lønn og godtgjørelse. Her skal navnet på den man har tilsyn for, og/eller navn og alder på barn fremkomme.</p>
<p>Far, mor eller andre medlemmer av egen husstand kan ikke motta godtgjørelse for omsorgsarbeid.</p>
<p><em type="italic">Plan og finanskomiteen - 005/17 </em></p>
<p><em type="italic">PFK - vedtak: </em></p>
<p><em type="italic">Innledning: </em></p>
<p>Plan- og finanskomiteen har behandlet Reglement for Sametings politiske nivå – endringer i punkt 4, og fremmer følgende innstilling:</p>
<p><em type="italic">Komiteens tilrådning: </em></p>
<p>Komiteen har ikke merknader eller forslag og råder Sametinget til å vedta følgende:</p>
<p>Sametinget støtter for øvrig plenumsledelsens forslag til innstiling.</p>
<p><em type="italic">Sametingets plenum - 025/17 </em></p>
<p>Saken påbegynt 01.06.2017 kl. 19.15</p>
<p><em type="italic">Votering </em>Av 39 representanter var 36 tilstede. Voteringen ble gjennomført i følgende rekkefølge: </p>
<list><p type="listitem">Plan og finanskomiteens tilrådning ble enstemmig vedtatt</p>
</list><p><em type="italic">Protokoll tilførsler </em>Det ble ikke fremmet noen protokolltilførsler i saken. </p>
<p><em type="italic">Taleliste og replikkordskifte </em></p>
<p><em type="italic">SP - vedtak: </em></p>
<p>Reglement for Sametingets politiske nivå foreslås endre pkt. 4 Utgifter til omsorgsarbeid til å lyde som følger:</p>
<p>Sametingets politikere kan ved nødvendige tjenestereiser få dekket dokumenterte utgifter til omsorgsarbeid og eventuelle reiseutgifter til den som utfører omsorgsarbeidet etter følgende satser:</p>
<list><p type="listitem">Til stedfortreder med inntil kr 2 000 pr. døgn, <em type="italic">inntil barnet fyller 16 år. </em></p>
<p type="listitem">Til barnepass begrenset oppad til kr 900 pr. dag for første barn og kr 300 for hvert av de neste barna. <em type="italic">Med barn forstås barn inntil 12 år. </em></p>
<p type="listitem">Stell og/eller tilsyn av syke, eldre og funksjonshemmede godtgjøres med inntil kr 1 500 pr. dag, <em type="italic">dette må dokumenteres fra offentlig instans. </em></p>
</list><p>Unntaksvis kan ektefelle, samboer eller annen som deler den daglige omsorgen være med på reise for å ta hånd om barnet, og få dekket reise- og oppholdsutgifter. Dette begrenses til å gjelde de tilfeller der det er viktig at barnet er med på reisen, eksempelvis for å amme barnet. Ordningen gjelder inntil barnet er ett år. Ved spesielle tilfeller kan Sametinget vurdere å dekke utgiftene for barn over ett - 1 - år.</p>
<p><em type="italic">Tapt arbeidsfortjeneste til ledsager kan dekkes mot dokumentasjon. </em></p>
<p>Regning utstedes av den som utfører omsorgsarbeidet, og representanten attesterer arbeidsforholdet på skjema for Lønn og godtgjørelse. Her skal navnet på den man har tilsyn for, og/eller navn og alder på barn fremkomme.</p>
<p>Far, mor eller andre medlemmer av egen husstand kan ikke motta godtgjørelse for omsorgsarbeid.</p>
<p>Behandling av saken avsluttet 01.06.17 kl.19.17</p>
<p>Ášši/Sak 026/17</p>
<p>Sametingets plenum</p>
<p>Ášši/Sak 006/17</p>
<p>Plan og finanskomiteen</p>
<p><em type="italic">Møteplan for Sametingets komité- og plenumsmøter 2018 </em></p>
<p><em type="italic">Arkivsaknr. </em></p>
<p>14/2223</p>
<p><em type="italic">Behandlinger </em></p>
<p><em type="italic">Vedlegg </em></p>
<p>Forslag og merknader</p>
<p><em type="italic">Plenumsledelsens forslag til innstilling. </em></p>
<p>Sametinget fastsetter følgende møteplan for Sametinget 2018.</p>
<p><em type="italic">Sametingets komitémøter og plenumsmøter første halvdel 2018: </em></p>
<p>Uke 8: Felles seminar med Stortinget og gruppemøter - 3 dager Uke 10: 5. – 10. mars komité og plenum Uke 21: 22. – 25 mai komité (tirsdag – fredag) Uke 23: 4. – 8. juni plenumsmøte</p>
<p><em type="italic">Sametingets komitémøter og plenumsmøter andre halvdel 2018 </em></p>
<p>Uke 37: 10. – 14. september komité Uke 39: 24. – 28. september plenum Uke 47: 19. – 23 november komité Uke 49: 3. – 7. desember plenum</p>
<p><em type="italic">Plan og finanskomiteen - 006/17 </em></p>
<p><em type="italic">PFK - vedtak: </em></p>
<p><em type="italic">Innledning: </em></p>
<p>Plan- og finanskomiteen har behandlet Møteplan for Sametingets komite- og plenumsmøter 2018, og fremmer følgende innstilling:</p>
<p><em type="italic">Merknader: </em></p>
<p><em type="italic">Merknaden ble fremmet av Thomas Åhren fra Norske samers riksforbund (NSR) . </em></p>
<p><em type="italic">Komiteens medlemmer fra Norske samers riksforbund (NSR) Anita P. Ravna, Thomas Åhren, Henrik Olsen, Ann-Mari Thomassen og Oluf Kuhmunen, medlem fra Høyre Ellen Kristine Saba og </em>medlem fra Åarjel <em type="italic">Saemien Giel Jovnna Z. Dunfjell fremmet følgende merknad: </em></p>
<p><em type="italic">To ukers opphold mellom komite- og plenumsmøter </em></p>
<p>Komiteen er opptatt av at plenumsforsamlingen skal avspeile det samiske samfunnet i stort. Dette innebærer at det er ønskelig at ikke forhold i livssituasjon skal være avgjørende for om en kan stille opp som representant til Sametingets plenum.</p>
<p>For å avspeile det samiske samfunnet er det derfor ønskelig at alle manntalsførte opplever at de har mulighet til å stille til valg og møte på Sametinget. For visse yrkesgrupper, som for eksempelvis ledere og næringsdrivende, vil det kunne lette på hverdagen med et lengre opphold mellom komite- og plenumsmøtene.</p>
<p>Komiteen vil derfor oppfordre plenumsledelsen til å se nærmere på fordeler og ulemper med å innføre to ukers opphold mellom komite og plenum.</p>
<p><em type="italic">Forslag: </em></p>
<p><em type="italic">Forslaget ble fremmet av Anita P. Ravna, NSR. </em></p>
<p><em type="italic">Forslag fra Norske samers riksforbund (NSR) Anita P. Ravna, Thomas Åhren, Ann-Mari Thomassen, Henrik Olsen og Olof Kuhmunen, medlemmene fra Arbeiderpartiets sametingsgruppe (Ap) Marit Kirsten A. Gaup, Knut Store og Geir Johnsen, medlem fra uavhengig representant Hartvik Hanse, medlem fra Høyre Ellen Kristine Saba og medlem fra Åarjel Saemien Giel Jovna Z. Dunfjell. </em></p>
<p><em type="italic">Forslag 1 </em></p>
<p>Det vises til innstilling fra plenumsledelsen. NSR støtter forslaget med unntak av følgende uker:</p>
<list><p type="listitem">Komite uke flyttes fra uke 21 til uke 22 (4 dager)</p>
<p type="listitem">Plenumsuke flyttes fra uke 23 til uke 24.</p>
</list><p>Dette for å unngå at helligdag (2. pinsedag) må brukes som innreisedag til Sametingets komiteuke.</p>
<p><em type="italic">Forslag fra Aud Marthinsen, FrP. </em></p>
<p><em type="italic">Forslag 2 </em></p>
<p><em type="italic">Nytt forslag </em></p>
<p>Uke 8: Felles seminar med stortinget og gruppemøter- 3 dager</p>
<p>Uke 10: 5.-10. Mars komite-/plenum</p>
<p>Uke 21; Utgår</p>
<p>Uke 23: 4.-8. Juni komite-/plenumsmøte</p>
<p>Uke 37: Utgår</p>
<p>Uke 39: 24.-28. September komite/plenumsmøte</p>
<p>Uke 47: Utgår</p>
<p>Uke 49: 3.-7.Desember komite-/plenumsmøte</p>
<p><em type="italic">Komiteens tilrådning: </em></p>
<p>Komiteen har ikke flere merknader eller forslag og råder Sametinget til å vedta følgende:</p>
<p>Sametinget støtter for øvrig plenumsledelsens forslag til innstiling.</p>
<p><em type="italic">Sametingets plenum - 026/17 </em></p>
<p>Saken påbegynt 01.06.2017 kl. 19.17</p>
<p><em type="italic">Votering </em>Av 39 representanter var 36 tilstede. Voteringen ble gjennomført i følgende rekkefølge: </p>
<list><p type="listitem">Forslag 2 ble forkastet med 31 mot 5 stemmer</p>
<p type="listitem">Forslag 1 ble vedtatt med 34 mot 2 stemmer</p>
<p type="listitem">Plan og finanskomiteens tilrådning ble vedtatt med 34 mot 2 stemmer</p>
</list><p><em type="italic">Protokoll tilførsler </em>Det ble ikke fremmet noen protokolltilførsler i saken. </p>
<p><em type="italic">Taleliste og replikkordskifte </em></p>
<p><em type="italic">SP - vedtak: </em></p>
<p>Sametinget fastsetter følgende møteplan for Sametinget 2018.</p>
<p><em type="italic">Sametingets komitémøter og plenumsmøter første halvdel 2018: </em></p>
<p>Uke 8: Felles seminar med Stortinget og gruppemøter - 3 dager Uke 10: 5. – 10. mars komité og plenum Uke 22: 29. mai – 1. juni komité (tirsdag – fredag) Uke 24: 11. – 15. juni plenumsmøte</p>
<p><em type="italic">Sametingets komitémøter og plenumsmøter andre halvdel 2018 </em></p>
<p>Uke 37: 10. – 14. september komité Uke 39: 24. – 28. september plenum Uke 47: 19. – 23 november komité Uke 49: 3. – 7. desember plenum</p>
<p>Behandling av saken avsluttet 01.06.17 kl.19.30</p>
<p>Ášši/Sak 027/17</p>
<p>Sametingets plenum</p>
<p>Ášši/Sak 003/17</p>
<p>Oppvekst-, omsorg- og utdanningskomiteen</p>
<p><em type="italic">Stipend for høyere utdanning </em></p>
<p><em type="italic">Arkivsaknr. </em></p>
<p>16/4990</p>
<p><em type="italic">Behandlinger </em></p>
<p><em type="italic">Vedlegg </em></p>
<p>Forslag og merknader</p>
<p><em type="italic">Sametingsrådets forslag til innstilling: </em></p>
<p><em type="italic">Tilskuddsordning stipend for høyere utdanning </em></p>
<list><p type="listitem">Sametingets budsjett fastsetter prioriteringer for stipend til høyere utdanning i perioder på fire - 4 - år. Første fireårsperiode er valgperioden 2017/2021.</p>
</list><list><p type="listitem">I Sametingets budsjett for årene 2018 – 2021 prioriteres stipend til følgende studier: <list><p type="listitem">Barnehagelærerutdanning</p>
<p type="listitem">Grunnskolelærerutdanning 5-årig master 1-7 og 5-10, med samisk i fagkretsen</p>
</list></p>
</list><list><p type="listitem">Barnehagelærerutdanning</p>
<p type="listitem">Grunnskolelærerutdanning 5-årig master 1-7 og 5-10, med samisk i fagkretsen</p>
</list><p/>
<list><p type="listitem">Søker til stipend for barnehagelærerutdanning og 5-årig grunnskolelærerutdanning 1-7 og 5-10, skal dokumentere avlagt eksamen eller standpunktkarakter i samisk som 1. eller 2. språk fra videregående opplæring, eller tilsvarende nivå.</p>
</list><list><p type="listitem">Størrelsen på og øvrige vilkår for stipendene, fastsettes av sametingsrådet i eget regelverk for ordningen</p>
</list><p><em type="italic">Oppvekst-, omsorg- og utdanningskomiteen - 003/17 </em></p>
<p><em type="italic">OOUK - vedtak: </em></p>
<p><em type="italic">Oppvekst-, omsorg- og utdanningskomiteens innstilling </em><em type="italic">Innledning </em>Sametingets oppvekst-, omsorg- og utdanningskomité har behandlet sak 27/17 Stipend for høyere utdanning. Komiteen fremmer følgende innstilling: </p>
<p><em type="italic">Merknader </em><em type="italic">Merknad fremmet av Norske Samers Riksforbund/Samefolkets parti (NSR/SÁB) Piera Heaika Muotka, Aili Keskitalo, Christina Henriksen og Tor Gunnar Nystad. Komiteens medlemmer fra Arbeiderpartiet (AP) Johan Vasara, Ronny Wilhelmsen, Ragnhild Melleby Aslaksen og Jørn Are Gaski, fra Árja Torbjørg Haldis Leirbakken og Rolf Anders Hætta, fra Nordkalottfolket Kjellrun Wilhelmsen, fra Åarjel-Saemiej Gielh Jon Tomas Bransfjell og fra Høyre Nils Ante Oskal Eira stiller seg bak: </em></p>
<p><em type="italic">Markedsføring av Sametingets stipendordning for høyere utdanning </em></p>
<p>Noodt&amp;Reiding har på oppdrag av Sametinget evaluert Sametingets stipendordning for høyere utdanning. Evalueringen viste blant annet at få av søkerne var kjent med stipendordningen før de valgte studie. De fleste fikk informasjonen på studiestedet. Stipendet har dermed ikke vært en utløsende faktor for valg av studie. For disse medlemmene er det viktig at stipendet bidrar til rekruttering til prioriterte studier. Rapportens anbefaling om massiv markedsføring av stipendordningen bør derfor følges opp.</p>
<p>Som et tiltak for å opplyse potensielle søkere om Sametingets stipendordninger for høyere utdanning, bør Sametinget ta initiativ til å utarbeide en studiekatalog i samarbeid med kunnskapsdepartementet og universiteter og høyskoler som tilbyr høyere utdanning i og på samisk, slik som for eksempel Sámi Allaskuvla, Nord Universitet, og Universitetet i Tromsø – Norges Arktiske Universitet. Studiekatalogen burde inneholde informasjon om de ulike studieretninger som tilbys i og på samisk samt Sametingets stipendordninger. Studiekatalogen distribueres til alle elever på videregående skole med samisk i fagkretsen. Studiekatalogen burde også tilpasses slik at den også kan distribueres på finsk og svensk side av Sápmi.</p>
<p><em type="italic">Forslag </em><em type="italic">Forslag fremmet av Norske Samers Riksforbund/Samefolkets parti (NSR/SÁB) Tor Gunnar Nystad, Aili Keskitalo, Christina Henriksen, og Piera Heaika Muotka. Komiteens medlemmer fra Arbeiderpartiet (AP) Johan Vasara, Ronny Wilhelmsen, Ragnhild Melleby Aslaksen og Jørn Are Gaski, fra Árja Torbjørg Haldis Leirbakken og Rolf Anders Hætta, fra Nordkalottfolket Kjellrun Wilhelmsen, fra Åarjel-Saemiej Gielh Jon Tomas Bransfjell og fra Høyre Nils Ante Oskal Eira stiller seg bak: </em></p>
<p><em type="italic">Forslag 1 </em>Tilleggsforslag: I Sametingets budsjett for årene 2018-2021 prioriteres stipend til følgende studier: </p>
<list><p type="listitem"><em type="italic">……. </em></p>
<p type="listitem"><em type="italic">……. </em></p>
<p type="listitem">Annen lærerutdanning (PPU o.l.)</p>
</list><p>Endringsforslag: 3. avsnitt endres: Søker til stipend skal dokumentere avlagt eksamen eller standpunktkarakter i samisk som 1. eller 2. språk fra videregående opplæring, eller tilsvarende nivå.</p>
<p><em type="italic">Komiteens tilrådning </em>Komiteen har ikke flere merknader eller forslag og råder Sametinget til å vedta følgende: Sametinget støtter forøvrig sametingsrådets forslag til innstilling. </p>
<p><em type="italic">Sametingets plenum - 027/17 </em></p>
<p>Støtter merkanden fra komiteen</p>
<p>Samer Sørpå v/ representant Marie Therese N. Aslaksen støtter merkanden fra komiteen</p>
<p>Flyttsamelisten v/ representant Per A. Bæhr støtter merkanden fra komiteen</p>
<p>Uavhengig representant Hartvik Hansen støtter merkanden fra komiteen</p>
<p>Saken påbegynt 31.05.17 kl. 09.05</p>
<p><em type="italic">Votering </em>Av 39 representanter var 35 tilstede. Voteringen ble gjennomført i følgende rekkefølge: </p>
<list><p type="listitem">Forslag 1 ble enstemmig vedtatt.</p>
<p type="listitem">Komiteens tilrådning ble enstemmig vedtatt</p>
</list><p><em type="italic">Protokoll tilførsler </em>Det ble ikke fremmet noen protokolltilførsler i saken. <em type="italic">Taleliste og replikkordskifte </em></p>
<p><em type="italic">SP - vedtak: </em></p>
<p><em type="italic">Tilskuddsordning stipend for høyere utdanning </em></p>
<list><p type="listitem">Sametingets budsjett fastsetter prioriteringer for stipend til høyere utdanning i perioder på fire - 4 - år. Første fireårsperiode er valgperioden 2017/2021.</p>
</list><list><p type="listitem">I Sametingets budsjett for årene 2018 – 2021 prioriteres stipend til følgende studier: <list><p type="listitem">Barnehagelærerutdanning</p>
<p type="listitem">Grunnskolelærerutdanning 5-årig master 1-7 og 5-10, med samisk i fagkretsen</p>
<p type="listitem">Annen lærerutdanning (PPU o.l.)</p>
</list></p>
</list><list><p type="listitem">Søker til stipend skal dokumentere avlagt eksamen eller standpunktkarakter i samisk som 1. eller 2. språk fra videregående opplæring, eller tilsvarende nivå</p>
<p type="listitem">Størrelsen på og øvrige vilkår for stipendene, fastsettes av sametingsrådet i eget regelverk for ordningen</p>
</list><p>Saken avsluttet 02.06.217 kl. 09.40</p>
<p>Ášši/Sak 028/17</p>
<p>Sametingets plenum</p>
<p>Ášši/Sak 005/17</p>
<p>Nærings- og kulturkomiteen</p>
<p><em type="italic">Forvaltningsplan for automatisk freda samiske bygninger </em></p>
<p><em type="italic">Arkivsaknr. </em></p>
<p>15/498</p>
<p><em type="italic">Behandlinger </em></p>
<p><em type="italic">Vedlegg </em></p>
<p>Forslag og merknader</p>
<p><em type="italic">Sametingsrådets forslag til innstilling: </em></p>
<p>Sametinget vedtar Forvaltningsplanen for automatisk freda samiske bygninger.</p>
<p>Forvaltningsplanen sikrer kulturminneverdiene i samisk bygningsarv, og gir forutsigbarhet for eiere av freda bygninger. Prinsippene er basert på erfaringer fra bygningsregistreringsprosjektet og Sametingets erfaring fra tidligere forvaltning.</p>
<p>Planen er grunnlaget for videre arbeid med samisk bygningsvern, som er en synlig og viktig del av det samiske samfunnet. På basis av planen kan det også utarbeides arbeidsstrategier for en mer målretta forvaltning, med beregning av budsjettbehov.</p>
<p><em type="italic">Nærings- og kulturkomiteen - 005/17 </em></p>
<p><em type="italic">NKK - vedtak: </em></p>
<p><em type="italic">Innledning </em></p>
<p>Sametingets komité næring og kultur har behandlet sak 28/17 Forvaltningsplan for automatiske freda samiske bygninger.</p>
<p><em type="italic">Forslag </em></p>
<p><em type="italic">Medlemet fra Fremskrittspartiet, Arthur Tørfoss, fremmet forslag i saken. Medlemmet fra Fastboendes liste, Isak Mathis O. Hætta, støttet forslaget. </em></p>
<p><em type="italic">Forslag 1 </em></p>
<p>Sametinget mener man må være varsom med å pålegge eiere av fredede bygninger sterke begrensinger. Sametinget vil slå fast at selv om noe er automatisk fredet, må det foretas en reell vurdering i hvert enkelt tilfelle av om man skal oppheve fredningen.</p>
<p>Sametinget mener fredningen må praktiseres med varsomhet, slik at ikke bevaringer går ut over utvikling og vekst i nord.</p>
<p><em type="italic">Komiteens tilrådning </em></p>
<p>Komiteen har ikke flere merknader eller forslag og råder Sametinget å vedta følgende:</p>
<p>Sametinget støtter for øvrig sametingsrådets forslag til innstilling.</p>
<p><em type="italic">Sametingets plenum - 028/17 </em></p>
<p>Saken påbegynt 31.05.17 kl. 09.40</p>
<p><em type="italic">Votering </em>Av 39 representanter var 36 tilstede. Voteringen ble gjennomført i følgende rekkefølge: </p>
<list><p type="listitem">Forslag 1 ble vedtatt med 33 mot 3 stemmer</p>
<p type="listitem">Komiteens tilrådning ble vedtatt med 34 mott 2 stemmer</p>
</list><p><em type="italic">Protokoll tilførsler </em>Det ble ikke fremmet noen protokolltilførsler i saken. <em type="italic">Taleliste og replikkordskifte </em></p>
<p><em type="italic">SP - vedtak: </em></p>
<p>Sametinget vedtar Forvaltningsplanen for automatisk freda samiske bygninger.</p>
<p>Forvaltningsplanen sikrer kulturminneverdiene i samisk bygningsarv, og gir forutsigbarhet for eiere av freda bygninger. Prinsippene er basert på erfaringer fra bygningsregistreringsprosjektet og Sametingets erfaring fra tidligere forvaltning.</p>
<p>Planen er grunnlaget for videre arbeid med samisk bygningsvern, som er en synlig og viktig del av det samiske samfunnet. På basis av planen kan det også utarbeides arbeidsstrategier for en mer målretta forvaltning, med beregning av budsjettbehov. Saken avsluttet 02.06.2017 kl. 11.00</p>
<p>Ášši/Sak 029/17</p>
<p>Sametingets plenum</p>
<p>Ášši/Sak 004/17</p>
<p>Oppvekst-, omsorg- og utdanningskomiteen</p>
<p><em type="italic">Årsmelding 2016 fra Norges nasjonale institusjon for menneskerettigheter </em></p>
<p><em type="italic">Arkivsaknr. </em></p>
<p>15/2477</p>
<p><em type="italic">Behandlinger </em></p>
<p><em type="italic">Vedlegg </em></p>
<p>Forslag og merknader</p>
<p><em type="italic">Sametingsrådets forslag til innstilling: </em></p>
<p>Sametinget viser til årsmelding 2016 for Nasjonal institusjon for menneskerettigheter (NIM).</p>
<p>Sametinget ser viktigheten av at både Stortinget og Sametinget behandler NIMs årsmelding og debatterer menneskerettighetenes plass i det norske og samiske samfunnet. Samene er ett av Norges to statskonstituerende folk, og hat status som urfolk og folk både etter internasjonal og nasjonal rett. Sametinget konstaterer at det er behov for et mer systematisk arbeid med overvåkning og informasjon om gjennomføringen av samenes menneskerettigheter i Norge.</p>
<p>Samene har et folkerettslig vern for sin kultur, sine språk, næringer og sitt samfunnsliv. Dette vernet søkes gjennomført blant annet gjennom det minoritetsrettslige vernet i FNs menneskerettskonvensjoner fra 1966, særlig i konvensjonen om sivile og politiske rettigheter (SP) artikkel 27, rasediskrimineringskonvensjonen, barnekonvensjonens artikkel 30 samt ILO Konvensjon nr. 169 om urfolk og stammefolk i selvstendige stater (ILO 169). Grunnloven (Grl.) § 108 reflekterer det vernet som samenes kulturutøvelse har etter folkeretten. Grl. § 108 skal sammen med Grl. § 92 sikre samenes rettigheter slik de er å forstå etter gjeldende folkerett. Sametinget ser at Grl. § 108 ikke i tilstrekkelig grad reflekterer samenes status som folk og urfolk etter folkeretten og den utviklingen som har vært internasjonal urfolksrett siden 1980-tallet da daværende § 110a ble vedtatt i Grunnloven. Sametinget ser at NIM kan ha en viktig rådgivende funksjon for Stortingets og regjeringens oppfølgning av representantforslag som er fremlagt på Stortinget om revisjon av Grl. § 108, som har til formål å sikre at denne bestemmelsen reflekterer samenes særskilte status.</p>
<p>Sametinget har en aktiv rolle i forhold til internasjonale overvåkingsorganers oppfølgning av Norges periodiske statsrapportering. I så henseende så ser Sametinget frem til en tett dialog med NIM både om hvordan NIM best kan utøve sin virksomhet i samiske samfunn og om hvordan Sametingets rolle i det nasjonale og internasjonale arbeidet med implementering av urfolksrettighetene kan videreutvikles. Dette gjelder særlig prosesser i FNs Menneskerettskomité (herunder spesialrapportøren for oppfølgning av komiteens anbefalinger til Norge), FNs Barnekomité, FNs Kvinnekomité, FNs Rasediskrimineringskomité og ILOs Ekspertkomité. Sametinget ser også behovet for styrking av oppfølgningen av hvorvidt Norge gjennomfører de menneskerettslige forpliktelser som Norge har overfor særskilt utsatte grupper i det samiske samfunnet, herunder samiske eldre, samer med nedsatt funksjonsevne og samiske LHBT-individer. Sametinget er tilfreds med at det har blitt større internasjonal og nasjonal oppmerksomhet rundt disse gruppers rettigheter, og ser mulighetene for å styrke dette arbeidet ytterligere gjennom NIMs virksomhet.</p>
<p>Sametinget mener at erfaringene med kartleggingen av samiske rettigheter i Finnmark gir grunnlag for en vurdering av hvordan urfolksretten blir ivaretatt ved lov og i praksis. Sametinget konstaterer, som påpekt i årsmeldingen fra NIM, at Høyesterett har gjort noen viktige vurderinger i Stjernøyasaken om gjennomslagskraften ILO 169 har i forhold til norsk rett. Høyesterett uttalte i dommen at der eventuelle tingsrettslige regler om rettighetserverv i ILO-konvensjonen ikke er direkte inkorporert i norsk rett, vil reglene får betydning ved tolkningen av de norske tingsrettslige reglene om rettighetserverv i tråd med presumsjonsprinsippet. Sametinget tar dette til etterretning.</p>
<p>Sametinget konstaterer at samiske rettigheter til fiske og andre marine ressurser i de kystnære samiske områdene enda ikke er anerkjent fullt ut. Vedlagt årsmeldingen fra 2016 har NIM laget en egen temarapport om sjøsamenes rett til fiske i sjøen. Nasjonal institusjon mener at sjøsamenes rett til fiske bør sikres bedre i regelverket enn hva som er tilfellet i dag. Dette gjelder yrkesfiskeres rett til fiske, vern mot andre typer inngrep samt rett til deltakelse i bruk og forvaltning av de marine ressurser.</p>
<p>Sametinget ser på denne bakgrunn et behov for en oppfølgningsdialog med statlige myndigheter om dette rettsspørsmålet som er av så stor rekkevidde for opprettholdelsen og utviklingen av samisk kultur, næringer og samfunnsliv i kyst- og fjordområder, i lys av de foreliggende vurderinger og tilrådinger fra NIM.</p>
<p>Sametinget viser til at samene har både individuelle og kollektive menneskerettigheter, og at samene også har et vern etter regionale menneskerettskonvensjoner slik som Den europeiske menneskerettskonvensjonen og Europarådets rammekonvensjon om beskyttelse av nasjonale minoriteter. Sametinget anser det nødvendig at Norges oppfølgning av Europarådets rammekonvensjonen også inkluderer en overvåking av samenes rettigheter som minoritet i Norge. Sametinget presiserer at dette ikke vil innebære at samenes rettigheter som urfolk og oppfølgningen av urfolksrettslige forpliktelser skal begrenses eller nedprioriteres.</p>
<p>Sametinget vil også trekke frem spørsmålet om diskriminering av samer, samt samiske barn og unges rettigheter, herunder opplæring i og på samisk språk som svært viktige områder hvor NIMs virksomhet kan bidra til å styrke gjennomføringen av folkerettslige standarder i nasjonal rett. Samiske barns rett til opplæring i og på samisk er av grunnleggende betydning for sikring og utvikling av samisk språk, kultur og samfunnsliv. Sametinget har merket seg at NIM i sin årsmelding har anbefalinger om konkrete tiltak som en oppfølgning av konklusjonene til samisk språkutvalg. I årsmeldingen anbefales for det første at utdanningstilbudet som gjelder samiske språk bør utredes nærmere for å sikre at menneskerettighetene til samiske barn ivaretas. For det andre anbefaler NIM at myndighetene bør snarlig, etter konsultasjoner med Sametinget, finne en egnet løsning for å fremskaffe pålitelig statistisk data om samiske språkbrukere. Sametinget stiller seg bak disse anbefalingene og ser det som naturlig at vi anmoder myndighetene om en videre dialog og oppfølgning av disse anbefalingene som en naturlig oppfølgning av arbeidet med samisk språkutvalgets rapport “Hjertespråket”.</p>
<p>Sametinget har respekt for at NIM selv velger hvilke saker man vil omtale i sine årsmeldinger, men gjør samtidig oppmerksom på situasjonen i laksefisket nå i 2017. Sametinget konstaterer at det materielle kulturgrunnlaget som utgjøres av samenes tradisjonelle fiske etter laks i sjø og elv er kritisk truet. Reguleringene som har blitt utarbeidet for sjølaksefiske og gjennom Tanaavtalen mellom Norge og Finland er utført uten noen form for lokal og samisk forankring eller legitimitet. Dette innebærer klare brudd på samenes prosessuelle og materielle menneskerettigheter. Sametinget håper at også NIM har merket seg laksefiskernes situasjon og imøteser gjerne de vurderinger og anbefalinger man i så henseende kunne ha kommet med i kommende årsmeldinger. Videre ønsker Sametinget at NIM setter fokus på samenes rett til utmarkshøsting som en materiell rettighet med både nasjonalt og urfolksrettslig vern. Situasjonen i dag er at det foreligger sterke lovmessige og forvaltningsmessige hindringer for å utøve tradisjonell utmarksbruk- og høsting.</p>
<p>Sametinget ser frem til at NIMs virksomhet blir mer kjent i samiske samfunn, og at NIMs ledelse gjør de nødvendige grep for å sikre at urfolksrettighetene får den nødvendige prioritet i NIMs faglige arbeid. Sametinget ser fram til det videre arbeidet til Nasjonal institusjon for menneskerettigheter og dets bidrag til samfunnsdebatten om samiske rettigheter og gjennomføringen av disse.</p>
<p>Sametinget ser det som naturlig at statlige myndigheter i sin gjennomgang av årsmeldingen fra NIM følger opp denne gjennom en videre dialog mellom Storting/ Regjering og Sametinget for en konkret oppfølging av NIMs anbefalinger i årsmeldingen fra 2016.</p>
<p><em type="italic">Oppvekst-, omsorg- og utdanningskomiteen - 004/17 </em></p>
<p><em type="italic">OOUK - vedtak: </em></p>
<p><em type="italic">Oppvekst-, omsorg- og utdanningskomiteens innstilling </em><em type="italic">Innledning </em>Sametingets oppvekst-, omsorg- og utdanningskomité har behandlet sak 29/17 Årsmelding 2016 fra Norges nasjonale institusjon for menneskerettigheter (NIM). Institusjonen leverer sin andre årsmelding etter å ha vært virksom siden 2015, og rapporten omtaler blant annet Stjernøyadommen, urfolks menneskerettigheter ved industriutvikling, samiske språkrettigheter og en rekke andre saker med betydning for det samiske samfunnet, eksempelvis næringsliv og menneskerettigheter, ytringsfrihet og utredning om ny barnevernslov. Institusjonen har også levert en temarapport om sjøsamenes rett til sjøfiske, og anbefaler der sterkere vern og lovfesting av sjøsamenes rett til sjøfiske. </p>
<p><em type="italic">Merknader </em><em type="italic">Merknad fremmet av Norske Samers Riksforbund/Samefolkets parti (NSR/SÁB) Christina Henriksen, Aili Keskitalo, Tor Gunnar Nystad og Piera Heaika Muotka. Komiteens medlemmer fra Arbeiderpartiet (AP) Johan Vasara, Ronny Wilhelmsen, Ragnhild Melleby Aslaksen og Jørn Are Gaski, fra Árja Torbjørg Haldis Leirbakken og Rolf Anders Hætta, fra Åarjel-Saemiej Gielh Jon Tomas Bransfjell og fra Høyre Nils Ante Oskal Eira stiller seg bak: </em><em type="italic">Oppfølging av anbefalinger fra NIM og eventuelle brudd på menneskerettigheter </em></p>
<p>Disse medlemmene mener det er viktig å etablere praksis for oppfølging av anbefalinger fra Nasjonal institusjon for menneskerettigheter (NIM) og ved statens eventuelle brudd på menneskerettigheter. Sentrale myndigheter må, i tett dialog med Sametinget, finne gode prosedyrer for dette arbeidet. Sametinget må løfte denne problemstillingen til sentralt myndighetsnivå i forbindelse med konsultasjon.</p>
<p><em type="italic">Forslag </em><em type="italic">Forslag fremmet av Norske Samers Riksforbund/Samefolkets parti (NSR/SÁB) Christina Henriksen, Aili Keskitalo, Tor Gunnar Nystad og Piera Heaika Muotka. Komiteens medlem fra Åarjel-Saemiej Gielh Jon Tomas Bransfjell stiller seg bak: </em><em type="italic">Forslag 1 </em></p>
<p>Erstatter sametingsrådets forslag til innstilling i sin helhet: <em type="italic">Årsmelding 2016 fra Norges nasjonale institusjon for menneskerettigheter </em></p>
<p>Sametinget viser til årsmeldingen fra Norges nasjonale institusjon for menneskerettigheter (NIM), etablert ved lov 1. juli 2015. Gáldu - kompetansesenter for urfolks rettigheter er av 1. januar 2017 innlemmet i den nyetablerte institusjonen, som dermed har ansvar for oppfølging og implementering av samiske rettigheter i nasjonalstaten Norge. Institusjonen er, ifølge egen årsmelding, en uavhengig offentlig organisasjon som skal være en sterk faglig aktør, en samlende brobygger og en tydelig vaktbikkje. Sametinget anerkjenner målsetningene og understreker behovet for en uavhengig, profesjonell aktør som følger opp Norges implementering av sine urfolksrettslige forpliktelser. NIM gir råd til Stortinget og Sametinget. Sametinget forventer at NIMs uavhengighet er gjennomgående i hele organisasjonen og virksomheten.</p>
<p>Flere internasjonale lovverk fastslår det folkerettslige vernet av samenes næringer, kultur, språk og næringsliv, deriblant</p>
<list><p type="listitem">ILO konvensjon nr. 169 om urfolk og stammefolk i selvstendige stater</p>
<p type="listitem">FNs menneskerettskonvensjoner fra 1966, særlig <list><p type="listitem">Konvensjonen om sivile og politiske rettigheter (SP) artikkel 27</p>
<p type="listitem">Rasediskrimineringskonvensjonen</p>
<p type="listitem">Barnekonvensjonens artikkel 30</p>
</list></p>
<p type="listitem">FNs erklæring om urfolks rettigheter</p>
</list><p/>
<p>Norges grunnlov skal etter § 108 sikre samenes rett til kulturutøvelse i henhold til folkeretten. Etter Sametingets syn reflekterer ikke den aktuelle paragrafen samenes status som folk og urfolk i henhold til folkeretten eller den samfunnsmessige utviklingen siden daværende § 110a ble vedtatt 21. april 1988. Sametinget vurderer NIM som en sentral rådgivende part i oppfølgingen av representantforslag i Stortinget angående endring av nevnte paragraf, nåværende Grl. § 108.</p>
<p>Internasjonale overvåkningsorganer følger opp Norges periodiske rapportering av implementering av menneskerettigheter, og Sametinget har en aktiv rolle i arbeidet. Sametinget ser fram til en tett dialog med NIM om NIMs egen rolle og virksomhet i det samiske samfunnet, og om videreutvikling av Sametingets rolle i nasjonale og internasjonale prosesser ved implementering av urfolksrettighetene. Særlig gjelder det prosesser innenfor følgende organ:</p>
<list><p type="listitem">FNs menneskerettighetskomité (herunder Spesialrapportøren for urfolks rettigheter)</p>
<p type="listitem">FNs barnekomité</p>
<p type="listitem">FNs kvinnekomité</p>
<p type="listitem">FNs komité mot rasediskriminering</p>
<p type="listitem">ILOs ekspertkomité</p>
</list><p>Sametinget anerkjenner NIM som en selvstendig organisasjon, med full rett til selv å vurdere saksfelt fra år til år. Sametinget har tillit til at NIMs ledelse ivaretar og prioriterer urfolksrettigheter i institusjonens faglige arbeid og ser fram til en større oppmerksomhet i det samiske samfunnet rundt NIMs arbeid. Sametinget ser likevel behov for å peke på saksfelt som til nå ikke er omfattet av NIMs virksomhet, som direkte innspill fra samenes folkevalgte organ.</p>
<p>FNs komité mot rasediskriminering (CERD) kom i 2015 med flere bemerkninger vedrørende Norges svikt innenfor flere felt som angår samenes situasjon, og Sametinget registrerer at NIM følger opp flere av disse punktene, blant annet punktene som omhandler samisk språk og sjøsamenes rett til sjøfiske. Imidlertid har Sametinget forventninger om at NIM følger opp de øvrige punktene i rapporten fra CERD, som anerkjennelse og vern av samenes landrettigheter, i sær østsamenes landrettigheter og østsamisk kultur, samt reell implementering av konsultasjonsplikten overfor samene som urfolk og samenes rett til fritt og forhåndsinformert samtykke i prosjekter som omfatter inngrep i samiske områder.</p>
<p>Erfaringene fra kartlegging av samiske landrettigheter i Finnmark etter Finnmarksloven, gir grunnlag for en vurdering av hvordan staten ivaretar urfolksretten ved lov og i praksis. Sametinget viser til omtale i NIMs årsrapport om ILO konvensjon nr. 169 sin betydning og gjennomslagskraft i norsk rett, illustrert ved Høyesteretts vurderinger i Stjernøyadommen. Høyesterett slår fast at der ILO-konvensjonens tingsrettslige regler om rettighetserverv ikke er inkorporert i norsk lov, vil reglene få betydning ved tolkningen av de <em type="italic">norske </em>tingsrettslige reglene om rettighetserverv, i tråd med presumsjonsprinsippet. Sametinget tar dette til etterretning. </p>
<p>Sametinget viser til bemerkning fra FNs komité mot rasediskriminering angående kartlegging og anerkjennelse av samiske landrettigheter utenfor Finnmark, og understreker behovet for snarlig oppfølging av Samerettsutvalget II. ILOs ekspertkomité har også etterlyst framdrift i denne saken.</p>
<p>Sametinget konstaterer at samenes rettigheter til fiske og andre marine ressurser i de kystnære samiske områdene fortsatt ikke er anerkjent, og viser til NIMs anbefalinger i temarapporten <em type="italic">Sjøsamenes rett til sjøfiske </em>, der lovfesting av sjøsamenes rett til fiske som en del av deres kulturutøvelse, basert på deres historiske fiske, fremmes som nødvendig tiltak. NIM slår også fast i temarapporten at sjøsamenes rett til fiske i dag har et svakt og mangelfullt vern, og peker på Sametingets aksept av Fiskeri- og kystdepartementets forslag i forbindelse med at Kystfiskeutvalgets innstilling ble forkastet. </p>
<p>Sametinget anser rekkevidden av dette rettsspørsmålet som så omfattende for opprettholdelsen og utviklingen av samiske næringer, kultur og samfunnsliv i kyst-og fjordområder, i tråd med NIMs vurderinger og anbefalinger, at behovet for en umiddelbar oppfølgingsdialog med statlige myndigheter er tilstede. Sametinget vil, på sin side, fremme en strategi for styrking av nettopp samiske næringer, kultur og samfunnsliv i kyst-og fjordområder.</p>
<p>Sametinget peker på at samiske sjølaksefiskere opplever at deres materielle kulturgrunnlag er kritisk truet, fordi deres tradisjonelle laksefiske i fjord og vassdrag de senere år har blitt stadig strengere regulert. Sentrale myndigheters jevnlige innstramminger i fiskeperioden for samiske sjølaksefiskere har vært gjennomført uten lokal og samisk forankring, og har ingen legitimitet blant rettighetshaverne. Reguleringene representerer dermed tydelige brudd på sjøsamenes prosessuelle og materielle menneskerettigheter. Sametinget imøteser NIMs potensielle vurderinger av sjølaksefiskernes situasjon.</p>
<p>Videre ønsker Sametinget å trekke NIMs oppmerksomhet mot samenes rett til å høste av utmark, som en materiell rett vernet av både nasjonal rett og urfolksrett. Dagens forvaltning og lovverk skaper store utfordringer og hindringer for samer som utøver tradisjonell høsting og bruk av utmark. Sametinget viser også til behovet for å synliggjøre disse rettighetene i internasjonal sammenheng, blant annet for å sikre at internasjonale og regionale lovgivere er oppmerksomme på disse rettighetene i utvikling av nytt lovverk, eksempelvis i Den europeiske union (EU).</p>
<p>NIMs årsmelding omtaler også andre saksfelt av betydning for samene, blant annet barnevern og retten til familieliv. NIM viser til at hele syv barnevernssaker fra Norge har blitt kommunisert til Den europeiske menneskerettighetsdomstolen (EMD) i løpet av 2016, i tillegg til én fra 2015. Sametinget er tilfreds med at NIM har fokus på barns rettigheter i møte med barnevernet, og viser til nødvendigheten av å sikre samiske barns rettigheter i denne forbindelse. Samiske barn har rett til å vokse opp i et samisk språkmiljø og i den samiske kulturen, og Sametinget ser fram til NIMs videre arbeid på saksfeltet.</p>
<p>Sametinget ser også fram til videre oppfølging av feltet næringsliv og menneskerettigheter, og viser til Norges menneskerettslige forpliktelser overfor urfolk både innenfor og utenfor egne statsgrenser, og til Nasjonal handlingsplan for FNs veiledende prinsipper for næringsliv og menneskerettigheter.</p>
<p>Sametinget viser til samenes individuelle og kollektive menneskerettigheter, og samenes rett til vern etter følgende regionale menneskerettskonvensjoner</p>
<list><p type="listitem">Den europeiske menneskerettskonvensjonen</p>
<p type="listitem">Europarådets rammekonvensjon om beskyttelse av nasjonale minoriteter</p>
</list><p>Norges oppfølging av nevnte konvensjoner må, etter Sametingets mening, også omfatte overvåking av samenes rettigheter som minoritet i Norge, uten at dette skal innebære begrensninger eller nedprioritering av samenes rettigheter som urfolk og av oppfølgingen av Norges urfolksrettslige forpliktelser.</p>
<p>Sametinget vil videre vektlegge behovet for sterkere oppfølging av Norges implementering av menneskerettslige forpliktelser overfor særskilt utsatte grupper i det samiske samfunnet, som samiske LHBT-personer, samiske eldre og samer med nedsatt funksjonsevne. Økt oppmerksomhet rundt rettighetene til de nevnte gruppene er positivt, og Sametinget ser muligheter for ytterligere samarbeid med NIM på dette feltet.</p>
<p>Sametinget ønsker å vektlegge samiske barn og unges rettigheter, herunder rett til opplæring i og på samisk. Dette, samt diskriminering av samer, er sentrale områder hvor NIMs virksomhet kan bidra til å styrke gjennomføringen av folkerettslige standarder i norsk rett. Samisk språk, kultur og samfunnsliv er avhengig av samiske barn og unges rett til opplæring i og på samisk, og Sametinget ser svært positivt på NIMs anbefalinger om konkrete tiltak i oppfølgingen av NOU 2016:18 <em type="italic">Váibmogiella – Hjertespråket </em>. Anbefalingene omfatter nærmere utredning av utdanningstilbudet innenfor samiske språk for å sikre ivaretakelse av samiske barn og unges menneskerettigheter, samt at myndighetene, etter konsultasjoner med Sametinget, bør søke en snarlig løsning for statistisk dokumentasjon av samiske språkbrukere. Sametinget støtter disse anbefalingene og forventer dialog og oppfølging av nevnte foreslåtte tiltak. </p>
<p>Sametinget forventer at statlige myndigheter, i dialog med Sametinget, etablerer praksis for oppfølging av anbefalinger fra Norges nasjonale institusjon for menneskerettigheter, samt for oppfølging av eventuelle brudd på menneskerettigheter. Sametinget ser fram til NIMs videre arbeid og bidrag i samfunnsdebatten om implementering av samenes rettigheter. <em type="italic">Komiteens tilrådning </em>Komiteen har ikke flere merknader eller forslag og råder Sametinget til å vedta følgende: Sametinget støtter forøvrig sametingsrådets forslag til innstilling. </p>
<p><em type="italic">Sametingets plenum - 029/17 </em></p>
<p>Forslag 2 - Representant Ragnhild Melleby Aslaksen, AP</p>
<p>Sametinget ser forøvrig viktigheten av at NIM som overvåkningsorgan for menneskerettigheter retter oppmerksomhet på følgende områder med fokus på trygging og utvikling av samisk språk, kultur og samfunnsliv: Tana-avtalen mellom Norge og Finland; samisk utmarksbruk/vårjakt på ender; sjølaksefiske; NAVs tjenestetilbud i et samisk perspektiv; oppfølging av sjøsamenes rett til fiske; reindriftsnæringens selvbestemmelsesrett.</p>
<p>Sametinget understreker at nevnte tematiske områder ikke må forstås som uttømmende eller ekskluderende i forhold til å også løfte andre problemstillinger til behandling.</p>
<p>Forslag 3 - Representant Aud Marthinsen, FrP</p>
<p>Sametinget tar årsmeldingen til orientering.</p>
<p>Merkand - NSR og ÅaSG v/ representanter Aili Keskitalo og Ellinor Marita Jåma, Samer Sørpå v/ representant Marie Therese N. Aslaksen, Høyre v/ representant Ellen Kristina Saba, Uavhengig Hartvik Hansen, Arbeiderpartiet v/ representant Marit Kirsten A. Gaup, Flyttsamelisten v/ representant Per A. Bæhr</p>
<p>Støtte til representantforslag om en stortingsmelding om sørsamisk språk, kultur og næring.</p>
<p>Det vises til representantforslag på Stortinget fra partiene Ap, SV og Sp, om å få utarbeidet og lagt fram en egen stortingsmelding om sørsamisk språk, kultur og næring. (Dokument 8:73 S (2016-2017), Innst. 334 S (2016-2017))</p>
<p><span type="quote">Forslagsstillerne mener situasjonen for sørsamene tilsier at det
bør legges fram en egen stortingsmelding om situasjonen for sørsamisk
kultur, språk og næringsliv, med konkrete tiltak for oppfølging.
Meldingen må utarbeides i samarbeid med Sametinget.</span></p>
<p/>
<p>Sametinget støtter forslaget om at det utarbeides en slik stortingsmelding, og beklager at Sametingsrådet ikke har villet støtte saken. Sametinget ber Sametingsrådet snarest bidra til å rette opp det inntrykket at Sametinget ikke vil prioritere arbeidet med en sørsamisk stortingsmelding. Sametinget stiller seg positiv til en stortingsmelding som har et helhetlig perspektiv på det sørsamiske samfunnet, og omhandler både sørsamisk språk, kultur og næring. Sametinget mener at NOU 20016:18 Hjertespråket – Váibmogiella kan danne en del av grunnlaget for en slik stortingsmelding.</p>
<p>Sørsamisk språk, kultur og næring er uløselig bundet sammen. Reindriften har tradisjonelt vært bærende for sørsamene og er fremdeles viktig. Uten den sterke tilknytningen til reindriften hadde det vært enda vanskeligere å opprettholde sørsamisk språk og kultur. Men næringen er sårbar, og språkmiljøene er små og spredte. Ved siden av stadig voksende rovviltbestander, er arealkonflikter og tap av beiteområder den største trusselen for fremtidig næringsutøvelse i sørsamisk område. Vindkraftutbygging som er ønsket av storsamfunnet er samtidig en betydelig utfordring for sørsamisk reindrift</p>
<p>Det vises til Årsmelding 2016 fra Norges nasjonale institusjon for menneskerettigheters omtale av at menneskerettslige vurderinger må gjøres i alle ledd før endelige vedtak om naturinngrep som kan medføre krenkelser av samenes menneskerettigheter, treffes. Folkeretten oppstiller en absolutt grense for hvilke typer inngrep som kan gjøres i naturgrunnlaget for urfolks kultur. FNs konvensjon om sivile og politiske rettigheter artikkel 27 fastslår en rett til kulturutøvelse, som gjelder for samiske individer i Norge. Norge er forpliktet til å sikre at denne rettigheten ikke krenkes. FNs menneskerettighetskomités praksis legger til grunn at myndighetene må sikre at urfolk konsulteres og at deres interesser vurderes i denne typen saker. Videre skal virkningen av flere inngrep som har negativ konsekvens, eksempelvis for samisk reindrift i et konkret område, vurderes samlet. Selv om ett og ett inngrep hver for seg ikke nødvendigvis medfører krenkelse av artikkel 27, vil flere tiltak i samme område – kumulativt sett – kunne føre til krenkelse.</p>
<p>Det er verdt å merke seg Olje- og energidepartementets vedtak om ikke å innvilge konsesjon til vindkraftanlegg ved Kalvvatnan. Dette er en enestående sak i norsk forvaltningspraksis, fordi drøftelsen er forankret i FNs konvensjon om sivile og politiske rettigheter artikkel 27. OED vurderte den planlagte utbyggingen opp mot vernet folkeretten oppstiller for urfolks kulturutøvelse, og la blant annet vekt på at to reinbeitedistrikter som benyttet området allerede var sterkt berørt av andre inngrep, slik at summen av inngrep ville medføre fare for at reindriften ikke kunne opprettholdes som i dag. OED la også til grunn at dersom det er berettiget tvil om et tiltak kan gjennomføres innenfor folkerettens materielle urfolksvern, kan ikke ordinære samfunnsmessige avveininger legges til grunn. Hensynet til urfolksrettigheter må gå foran tiltak som kunne hatt en positiv samfunnsmessig verdi.</p>
<p>Fosen-prosjektet er dessverre et eksempel på hvordan urfolksrettigheter settes til side når nasjonale eller internasjonale behov for industriutvikling skal dekkes. I Fosen-saken, der det endelige konsesjonsvedtaket kom i 2013, før Kalvvatnan-saken, er det ikke gjort slike vurderinger. Den samiske reindrifta på Fosen og hele det samiske området er beskyttet som samisk kulturbærer i norsk lovverk. Reindriftsloven legger vekt på at reindriften skal bevares som et viktig grunnlag for samisk kultur og samfunnsliv. Både Grunnlovens § 108, ILO-konvensjonen 169 (ILO 169), og FNs erklæring om urfolks rettigheter forplikter staten til å sikre samisk selvbestemmelse i saker som omhandler bruk, forvaltning og vern av naturressurser i samiske områder.</p>
<p>Sametinget viser også til arealkonflikter mellom grunneiere og reindrifta i Sør-Trøndelag, som er en konsekvens av reindriftas arealtap over tid. Disse konfliktene er en vesentlig belastning for den sørsamiske reindrifta.</p>
<p>Sametinget påpeker også at det fortsatt ikke foreligger noen løsning for det kollektive erstatningsansvaret i reindriftslovens §25. Dette medfører at reindrifta hvert år må forsvare sine interesser og sin beitebruk i rettsalene.</p>
<p>Sametinget legger til grunn at meldingen om sørsamisk språk, kultur og næringer må utarbeides i samarbeid med Sametinget.</p>
<p>Støtte til komiteens merknad</p>
<p>Samer Sørpå v/ representant Marie Therese N. Aslaksen støtter merknaden fra komiteen.</p>
<p>Saken påbegynt 31.05.17 kl. 11.10</p>
<p><em type="italic">Votering </em>Av 39 representanter var 36 tilstede. Voteringen ble gjennomført i følgende rekkefølge: </p>
<list><p type="listitem">Forslag 3 ble forkastet med 32 mot 4 stemmer</p>
<p type="listitem">Forslag 1 ble forkastet med 32 mot 4 stemmer</p>
<p type="listitem">Forslag 2 ble vedtatt med 32 mot 4 stemmer</p>
<p type="listitem">Komiteens tilrådning ble vedtatt med 32 mott 4 stemmer</p>
</list><p><em type="italic">Protokoll tilførsler </em>Det ble ikke fremmet noen protokolltilførsler i saken. <em type="italic">Taleliste og replikkordskifte </em></p>
<p><em type="italic">SP - vedtak: </em></p>
<p>Sametinget viser til årsmelding 2016 for Nasjonal institusjon for menneskerettigheter (NIM).</p>
<p>Sametinget ser viktigheten av at både Stortinget og Sametinget behandler NIMs årsmelding og debatterer menneskerettighetenes plass i det norske og samiske samfunnet. Samene er ett av Norges to statskonstituerende folk, og hat status som urfolk og folk både etter internasjonal og nasjonal rett. Sametinget konstaterer at det er behov for et mer systematisk arbeid med overvåkning og informasjon om gjennomføringen av samenes menneskerettigheter i Norge.</p>
<p>Samene har et folkerettslig vern for sin kultur, sine språk, næringer og sitt samfunnsliv. Dette vernet søkes gjennomført blant annet gjennom det minoritetsrettslige vernet i FNs menneskerettskonvensjoner fra 1966, særlig i konvensjonen om sivile og politiske rettigheter (SP) artikkel 27, rasediskrimineringskonvensjonen, barnekonvensjonens artikkel 30 samt ILO Konvensjon nr. 169 om urfolk og stammefolk i selvstendige stater (ILO 169). Grunnloven (Grl.) § 108 reflekterer det vernet som samenes kulturutøvelse har etter folkeretten. Grl. § 108 skal sammen med Grl. § 92 sikre samenes rettigheter slik de er å forstå etter gjeldende folkerett. Sametinget ser at Grl. § 108 ikke i tilstrekkelig grad reflekterer samenes status som folk og urfolk etter folkeretten og den utviklingen som har vært internasjonal urfolksrett siden 1980-tallet da daværende § 110a ble vedtatt i Grunnloven. Sametinget ser at NIM kan ha en viktig rådgivende funksjon for Stortingets og regjeringens oppfølgning av representantforslag som er fremlagt på Stortinget om revisjon av Grl. § 108, som har til formål å sikre at denne bestemmelsen reflekterer samenes særskilte status.</p>
<p>Sametinget har en aktiv rolle i forhold til internasjonale overvåkingsorganers oppfølgning av Norges periodiske statsrapportering. I så henseende så ser Sametinget frem til en tett dialog med NIM både om hvordan NIM best kan utøve sin virksomhet i samiske samfunn og om hvordan Sametingets rolle i det nasjonale og internasjonale arbeidet med implementering av urfolksrettighetene kan videreutvikles. Dette gjelder særlig prosesser i FNs Menneskerettskomité (herunder spesialrapportøren for oppfølgning av komiteens anbefalinger til Norge), FNs Barnekomité, FNs Kvinnekomité, FNs Rasediskrimineringskomité og ILOs Ekspertkomité. Sametinget ser også behovet for styrking av oppfølgningen av hvorvidt Norge gjennomfører de menneskerettslige forpliktelser som Norge har overfor særskilt utsatte grupper i det samiske samfunnet, herunder samiske eldre, samer med nedsatt funksjonsevne og samiske LHBT-individer. Sametinget er tilfreds med at det har blitt større internasjonal og nasjonal oppmerksomhet rundt disse gruppers rettigheter, og ser mulighetene for å styrke dette arbeidet ytterligere gjennom NIMs virksomhet.</p>
<p>Sametinget mener at erfaringene med kartleggingen av samiske rettigheter i Finnmark gir grunnlag for en vurdering av hvordan urfolksretten blir ivaretatt ved lov og i praksis. Sametinget konstaterer, som påpekt i årsmeldingen fra NIM, at Høyesterett har gjort noen viktige vurderinger i Stjernøyasaken om gjennomslagskraften ILO 169 har i forhold til norsk rett. Høyesterett uttalte i dommen at der eventuelle tingsrettslige regler om rettighetserverv i ILO-konvensjonen ikke er direkte inkorporert i norsk rett, vil reglene får betydning ved tolkningen av de norske tingsrettslige reglene om rettighetserverv i tråd med presumsjonsprinsippet. Sametinget tar dette til etterretning.</p>
<p>Sametinget konstaterer at samiske rettigheter til fiske og andre marine ressurser i de kystnære samiske områdene enda ikke er anerkjent fullt ut. Vedlagt årsmeldingen fra 2016 har NIM laget en egen temarapport om sjøsamenes rett til fiske i sjøen. Nasjonal institusjon mener at sjøsamenes rett til fiske bør sikres bedre i regelverket enn hva som er tilfellet i dag. Dette gjelder yrkesfiskeres rett til fiske, vern mot andre typer inngrep samt rett til deltakelse i bruk og forvaltning av de marine ressurser.</p>
<p>Sametinget ser på denne bakgrunn et behov for en oppfølgningsdialog med statlige myndigheter om dette rettsspørsmålet som er av så stor rekkevidde for opprettholdelsen og utviklingen av samisk kultur, næringer og samfunnsliv i kyst- og fjordområder, i lys av de foreliggende vurderinger og tilrådinger fra NIM.</p>
<p>Sametinget viser til at samene har både individuelle og kollektive menneskerettigheter, og at samene også har et vern etter regionale menneskerettskonvensjoner slik som Den europeiske menneskerettskonvensjonen og Europarådets rammekonvensjon om beskyttelse av nasjonale minoriteter. Sametinget anser det nødvendig at Norges oppfølgning av Europarådets rammekonvensjonen også inkluderer en overvåking av samenes rettigheter som minoritet i Norge. Sametinget presiserer at dette ikke vil innebære at samenes rettigheter som urfolk og oppfølgningen av urfolksrettslige forpliktelser skal begrenses eller nedprioriteres.</p>
<p>Sametinget vil også trekke frem spørsmålet om diskriminering av samer, samt samiske barn og unges rettigheter, herunder opplæring i og på samisk språk som svært viktige områder hvor NIMs virksomhet kan bidra til å styrke gjennomføringen av folkerettslige standarder i nasjonal rett. Samiske barns rett til opplæring i og på samisk er av grunnleggende betydning for sikring og utvikling av samisk språk, kultur og samfunnsliv. Sametinget har merket seg at NIM i sin årsmelding har anbefalinger om konkrete tiltak som en oppfølgning av konklusjonene til samisk språkutvalg. I årsmeldingen anbefales for det første at utdanningstilbudet som gjelder samiske språk bør utredes nærmere for å sikre at menneskerettighetene til samiske barn ivaretas. For det andre anbefaler NIM at myndighetene bør snarlig, etter konsultasjoner med Sametinget, finne en egnet løsning for å fremskaffe pålitelig statistisk data om samiske språkbrukere. Sametinget stiller seg bak disse anbefalingene og ser det som naturlig at vi anmoder myndighetene om en videre dialog og oppfølgning av disse anbefalingene som en naturlig oppfølgning av arbeidet med samisk språkutvalgets rapport “Hjertespråket”.</p>
<p>Sametinget har respekt for at NIM selv velger hvilke saker man vil omtale i sine årsmeldinger, men gjør samtidig oppmerksom på situasjonen i laksefisket nå i 2017. Sametinget konstaterer at det materielle kulturgrunnlaget som utgjøres av samenes tradisjonelle fiske etter laks i sjø og elv er kritisk truet. Reguleringene som har blitt utarbeidet for sjølaksefiske og gjennom Tanaavtalen mellom Norge og Finland er utført uten noen form for lokal og samisk forankring eller legitimitet. Dette innebærer klare brudd på samenes prosessuelle og materielle menneskerettigheter. Sametinget håper at også NIM har merket seg laksefiskernes situasjon og imøteser gjerne de vurderinger og anbefalinger man i så henseende kunne ha kommet med i kommende årsmeldinger. Videre ønsker Sametinget at NIM setter fokus på samenes rett til utmarkshøsting som en materiell rettighet med både nasjonalt og urfolksrettslig vern. Situasjonen i dag er at det foreligger sterke lovmessige og forvaltningsmessige hindringer for å utøve tradisjonell utmarksbruk- og høsting.</p>
<p>Sametinget ser frem til at NIMs virksomhet blir mer kjent i samiske samfunn, og at NIMs ledelse gjør de nødvendige grep for å sikre at urfolksrettighetene får den nødvendige prioritet i NIMs faglige arbeid. Sametinget ser fram til det videre arbeidet til Nasjonal institusjon for menneskerettigheter og dets bidrag til samfunnsdebatten om samiske rettigheter og gjennomføringen av disse.</p>
<p>Sametinget ser det som naturlig at statlige myndigheter i sin gjennomgang av årsmeldingen fra NIM følger opp denne gjennom en videre dialog mellom Storting/ Regjering og Sametinget for en konkret oppfølging av NIMs anbefalinger i årsmeldingen fra 2016.</p>
<p>Sametinget ser forøvrig viktigheten av at NIM som overvåkningsorgan for menneskerettigheter retter oppmerksomhet på følgende områder med fokus på trygging og utvikling av samisk språk, kultur og samfunnsliv: Tana-avtalen mellom Norge og Finland; samisk utmarksbruk/vårjakt på ender; sjølaksefiske; NAVs tjenestetilbud i et samisk perspektiv; oppfølging av sjøsamenes rett til fiske; reindriftsnæringens selvbestemmelsesrett.</p>
<p>Sametinget understreker at nevnte tematiske områder ikke må forstås som uttømmende eller ekskluderende i forhold til å også løfte andre problemstillinger til behandling.</p>
<p>Saken avsluttet 02.06.2017 kl. 11.55</p>
<p>Ášši/Sak 030/17</p>
<p>Sametingets plenum</p>
<p><em type="italic">Støtte til representantforslag 30 S (2016-2017) om en sannhetskommisjon for fornorskningspolitikk og urett begått mot det samiske og kvenske folk i Norge </em></p>
<p><em type="italic">Arkivsaknr. </em></p>
<p>17/2805</p>
<p><em type="italic">Behandlinger </em></p>
<p><em type="italic">Vedlegg </em></p>
<p><em type="italic">Sametingsrådet innstilling overfor plenum </em></p>
<p>Sametinget viser til representantforslag 30 S (2016–2017) fra stortingsrepresentantene Kirsti Bergstø og Torgeir Knag Fylkesnes i Sosialistisk Venstreparti (SV) av 20. desember 2016 om en sannhetskommisjon for fornorskingspolitikk og urett begått mot det samiske og kvenske folk i Norge.</p>
<p>Sametinget viser til Stortingets kontroll- og konstitusjonskomités åpne høring avholdt den 15. mai 20117 om forslaget hvor det fremkom bred samisk støtte til opprettelsen av en kommisjon. Stortingets kontroll- og konstitusjonskomité vil i løpet av juni 2017 avgi en innstilling til Stortinget vedrørende representantforslaget.</p>
<p>Sametinget påpeker at Samisk parlamentarisk råds plenum av 22.9.2016 og Parlamentarikerkonferansen den 7.2.2017 i Tråante med representanter fra de tre Sameting i Norge, Sverige og Finland, samt samiske representanter fra Russland, har støttet opprettelsen av en sannhetskommisjon.</p>
<p>Sametinget konstaterer at det samiske folk har vært utsatt for statlig fornorskingspolitikk, som pågikk i mer enn 100 år. Mange samer bærer fortsatt på sår etter fornorskningen, både som individer og som samfunn.</p>
<p>Forsoning, styrket tillit og fornyelse av relasjonene mellom det samiske-, kvenske- og det norske samfunnet bør gjennomføres i prosesser bygget på respekt, aksept, anerkjennelse og folkerettslige standarder. Aksept, erkjennelse og forsoning handler ikke bare om forholdet mellom samer, kvener og nordmenn, men i like stor grad om aksept og erkjennelse av at assimileringen rammet ulikt.</p>
<p>Sametinget ber Stortinget ta initiativ til opprettelse av en kommisjon for det samiske og kvenske folk i Norge. Sametinget mener at en kommisjon som vil undersøke forholdene for generasjoner tilbake vil være forebyggende for fremtidig urett og undertrykkelser mot en minoritet. Staten har ikke tatt et endelig oppgjør med fornorskningen av samene og kvenene og dette er viktig for økt forståelse og toleranse i majoritetssamfunnet.</p>
<p>Arbeidet med en kommisjon må oppfylle og bidra til å oppfylle samenes menneskerettigheter. Det vises særlig til ILO konvensjonen nr. 169 om urfolk og stammefolk og FNs urfolkserklæring (UNDRIP). Ved etableringen av en kommisjon vil blant annet prinsippet om fritt, forhåndsinformert samtykke (free, prior and informed consent) og respekt for urfolks representative institusjoner stå sentralt.</p>
<p>En kommisjon må vurdere forhold knyttet til kultur, språk, næring, land og selvbestemmelse. Videre må det fokuseres på de rent menneskelige konsekvenser, eksempelvis psykiske lidelser. Fornorskningen av samene må vurderes ut fra begrunnelse og intensjon, hvilken effekt den fikk og formen den antok.</p>
<p>For å bidra til forsoning er det nødvendig at de som på ulike måter opplevde og er rammet av fornorskningen gis mulighet til å komme til ordet og fortelle sine historier. En kommisjon handler om å etablere ny kunnskap og kunnskapsformidling som gjør at det er mulig å forstå dagens samfunn i Norge.</p>
<p>Sametinget minner om at norske myndigheter har et ansvar for å fremme respekt for samenes rettigheter og for å hindre at tidligere urett ikke reproduseres eller finner nye former. En kommisjon som får tilstrekkelig betydning og plass i samfunnet vil kunne være et verktøy for å endre holdninger.</p>
<p>Aksept og forsoning forutsetter erkjennelse av ansvar, og gjenopprettelse av en likeverdig og rettferdig rettstilstand. Det vil derfor være viktig å sikre samenes rettigheter som medlemmer av et eget folk og egen kultur i alt relevant lovverk, og implementere prinsippene i FNs deklarasjon for urfolks rettigheter i lovverk, politikk, tiltak og administrative og økonomiske ordninger.</p>
<p>Sametinget legger til grunn at utforming av mandat og arbeid skjer i samarbeid med Sametinget i Norge. Før en granskningsprosess igangsettes er det viktig å sikre at mandatets utforming og innretning er forankret i det samiske samfunnet.</p>
<p><em type="italic">Sametingets plenum - 030/17 </em></p>
<p>Merknad</p>
<p>Saken påbegynt 01.06.2017 kl. 19.50</p>
<p><em type="italic">Votering </em>Av 39 representanter var 38 tilstede. Voteringen ble gjennomført i følgende rekkefølge: </p>
<list><p type="listitem">Sametingsrådets innstilling ble vedtatt med 36 mot 2 stemmer</p>
</list><p><em type="italic">Protokoll tilførsler </em>Det ble ikke fremmet noen protokolltilførsler i saken. </p>
<p><em type="italic">Taleliste og replikkordskifte </em></p>
<p><em type="italic">SP - vedtak: </em></p>
<p>Sametinget viser til representantforslag 30 S (2016–2017) fra stortingsrepresentantene Kirsti Bergstø og Torgeir Knag Fylkesnes i Sosialistisk Venstreparti (SV) av 20. desember 2016 om en sannhetskommisjon for fornorskingspolitikk og urett begått mot det samiske og kvenske folk i Norge.</p>
<p>Sametinget viser til Stortingets kontroll- og konstitusjonskomités åpne høring avholdt den 15. mai 2017 om forslaget hvor det fremkom bred samisk støtte til opprettelsen av en kommisjon. Stortingets kontroll- og konstitusjonskomité vil i løpet av juni 2017 avgi en innstilling til Stortinget vedrørende representantforslaget.</p>
<p>Sametinget påpeker at Samisk parlamentarisk råds plenum av 22.9.2016 og Parlamentarikerkonferansen den 7.2.2017 i Tråante med representanter fra de tre Sameting i Norge, Sverige og Finland, samt samiske representanter fra Russland, har støttet opprettelsen av en sannhetskommisjon.</p>
<p>Sametinget konstaterer at det samiske folk har vært utsatt for statlig fornorskingspolitikk, som pågikk i mer enn 100 år. Mange samer bærer fortsatt på sår etter fornorskningen, både som individer og som samfunn.</p>
<p>Forsoning, styrket tillit og fornyelse av relasjonene mellom det samiske-, kvenske- og det norske samfunnet bør gjennomføres i prosesser bygget på respekt, aksept, anerkjennelse og folkerettslige standarder. Aksept, erkjennelse og forsoning handler ikke bare om forholdet mellom samer, kvener og nordmenn, men i like stor grad om aksept og erkjennelse av at assimileringen rammet ulikt.</p>
<p>Sametinget ber Stortinget ta initiativ til opprettelse av en kommisjon for det samiske og kvenske folk i Norge. Sametinget mener at en kommisjon som vil undersøke forholdene for generasjoner tilbake vil være forebyggende for fremtidig urett og undertrykkelser mot en minoritet. Staten har ikke tatt et endelig oppgjør med fornorskningen av samene og kvenene og dette er viktig for økt forståelse og toleranse i majoritetssamfunnet.</p>
<p>Arbeidet med en kommisjon må oppfylle og bidra til å oppfylle samenes menneskerettigheter. Det vises særlig til ILO konvensjonen nr. 169 om urfolk og stammefolk og FNs urfolkserklæring (UNDRIP). Ved etableringen av en kommisjon vil blant annet prinsippet om fritt, forhåndsinformert samtykke (free, prior and informed consent) og respekt for urfolks representative institusjoner stå sentralt.</p>
<p>En kommisjon må vurdere forhold knyttet til kultur, språk, næring, land og selvbestemmelse. Videre må det fokuseres på de rent menneskelige konsekvenser, eksempelvis psykiske lidelser. Fornorskningen av samene må vurderes ut fra begrunnelse og intensjon, hvilken effekt den fikk og formen den antok.</p>
<p>For å bidra til forsoning er det nødvendig at de som på ulike måter opplevde og er rammet av fornorskningen gis mulighet til å komme til ordet og fortelle sine historier. En kommisjon handler om å etablere ny kunnskap og kunnskapsformidling som gjør at det er mulig å forstå dagens samfunn i Norge.</p>
<p>Sametinget minner om at norske myndigheter har et ansvar for å fremme respekt for samenes rettigheter og for å hindre at tidligere urett ikke reproduseres eller finner nye former. En kommisjon som får tilstrekkelig betydning og plass i samfunnet vil kunne være et verktøy for å endre holdninger.</p>
<p>Aksept og forsoning forutsetter erkjennelse av ansvar, og gjenopprettelse av en likeverdig og rettferdig rettstilstand. Det vil derfor være viktig å sikre samenes rettigheter som medlemmer av et eget folk og egen kultur i alt relevant lovverk, og implementere prinsippene i FNs deklarasjon for urfolks rettigheter i lovverk, politikk, tiltak og administrative og økonomiske ordninger.</p>
<p>Sametinget legger til grunn at utforming av mandat og arbeid skjer i samarbeid med Sametinget i Norge. Før en granskningsprosess igangsettes er det viktig å sikre at mandatets utforming og innretning er forankret i det samiske samfunnet.</p>
<p>Behandling av saken avsluttet 01.06.17 kl.20.50</p>
<p>Ášši/Sak 031/17</p>
<p>Sametingets plenum</p>
<p><em type="italic">Behov for hastetiltak når det gjelder rovdyrpresset </em></p>
<p><em type="italic">Arkivsaknr. </em></p>
<p>17/2061</p>
<p><em type="italic">Behandlinger </em></p>
<p><em type="italic">Vedlegg </em></p>
<p>Forslag og merknader Sametingsrådets forslag til innstilling:</p>
<p>Sametingets plenum mener at situasjonen når det gjelder rovviltpresset er kritisk for beitenæringene og krever derfor at Stortinget senker bestanden av rovvilt. Det må iverksettes nødvendige hastetiltak for å sikre beitenæringene. I følge beitenæringene er bestandsmålene oversteget for lengst, og at rovviltbestanden er for stor</p>
<p>Den høye bestanden av rovvilt skaper store problemer for beitenæringene i samiske områder. Det fører til at de får store tap og bidrar dermed til å fortrenge næringene. Rovdyrproblematikken er et av de største utfordringene som truer både reindriftsnæringa og andre beitenæringers eksistens og lønnsomhet. Det har vært laget ulike rapporter og ulike ordninger er blitt prøvd uten at dette har hjulpet nevneverdig på de store økonomiske tapene som beitenæringen tilføres av rovdyr. Næringens innspill har ikke blitt hørt i forvaltningen, og ønsket resultat når det gjelder forvaltning og de reelle tap er ikke oppnådd.</p>
<p>Våren 2017 har vært ekstrem for reindriftsnæringen når det gjelder angrep av rovdyr, og da spesielt ørn, på kalvingsområdene. Sametinget mener at det er ett eksempel på at rovdyrbestanden er uten kontroll.</p>
<p>Sametingets plenum mener det må iverksettes strakstiltak for å bøte på skadene som allerede skjedd, og følgende strakstiltak må iverksettes:</p>
<list><p type="listitem">opprettelse av fellingslag som bekostes av staten</p>
<p type="listitem">det må gis fellingstillatelse straks det meldes om rovdyrangrep</p>
<p type="listitem">en styrking av nødvergeparagrafen for å tilpasse denne paragrafen de reelle behov for beitenæringene, for eksempel når det gjelder ørn.</p>
<p type="listitem">rovdyrtap må godtas som slakteuttak</p>
<p type="listitem">rovdyrbestanden bør totalfjernes i kalvingsområder, jfr. Rovviltforliket av 2011</p>
<p type="listitem">utenfor kalvingsområdene skal bestandene minskes kraftig.</p>
</list><p>Sametingets plenum krever at Stortingets politikere tar dette på alvor. Det er en reell krise for beitenæringene i de samiske områdene. Bestandsmålene kan ikke være slik at de truer beitenæringenes eksistens, men være på et nivå slik at beitenæringene skal ha mulighet til å utvikle seg.</p>
<p><em type="italic">Sametingets plenum - 031/17 </em></p>
<p>Saken påbegynt 31.05.17 kl. 09.00</p>
<p><em type="italic">Votering </em>Av 39 representanter var 27 tilstede. Voteringen ble gjennomført i følgende rekkefølge: </p>
<list><p type="listitem">Sametingsrådets innstilling ble enstemmig vedtatt.</p>
</list><p><em type="italic">Protokoll tilførsler </em>Det ble ikke fremmet noen protokolltilførsler i saken. <em type="italic">Taleliste og replikkordskifte </em></p>
<p><em type="italic">SP - vedtak: </em></p>
<p>Sametingets plenum mener at situasjonen når det gjelder rovviltpresset er kritisk for beitenæringene og krever derfor at Stortinget senker bestanden av rovvilt. Det må iverksettes nødvendige hastetiltak for å sikre beitenæringene. I følge beitenæringene er bestandsmålene oversteget for lengst, og at rovviltbestanden er for stor</p>
<p>Den høye bestanden av rovvilt skaper store problemer for beitenæringene i samiske områder. Det fører til at de får store tap og bidrar dermed til å fortrenge næringene. Rovdyrproblematikken er et av de største utfordringene som truer både reindriftsnæringa og andre beitenæringers eksistens og lønnsomhet. Det har vært laget ulike rapporter og ulike ordninger er blitt prøvd uten at dette har hjulpet nevneverdig på de store økonomiske tapene som beitenæringen tilføres av rovdyr. Næringens innspill har ikke blitt hørt i forvaltningen, og ønsket resultat når det gjelder forvaltning og de reelle tap er ikke oppnådd.</p>
<p>Våren 2017 har vært ekstrem for reindriftsnæringen når det gjelder angrep av rovdyr, og da spesielt ørn, på kalvingsområdene. Sametinget mener at det er ett eksempel på at rovdyrbestanden er uten kontroll.</p>
<p>Sametingets plenum mener det må iverksettes strakstiltak for å bøte på skadene som allerede skjedd, og følgende strakstiltak må iverksettes:</p>
<list><p type="listitem">opprettelse av fellingslag som bekostes av staten</p>
<p type="listitem">det må gis fellingstillatelse straks det meldes om rovdyrangrep</p>
<p type="listitem">en styrking av nødvergeparagrafen for å tilpasse denne paragrafen de reelle behov for beitenæringene, for eksempel når det gjelder ørn.</p>
<p type="listitem">rovdyrtap må godtas som slakteuttak</p>
<p type="listitem">rovdyrbestanden bør totalfjernes i kalvingsområder, jfr. Rovviltforliket av 2011</p>
<p type="listitem">utenfor kalvingsområdene skal bestandene minskes kraftig.</p>
</list><p>Sametingets plenum krever at Stortingets politikere tar dette på alvor. Det er en reell krise for beitenæringene i de samiske områdene. Bestandsmålene kan ikke være slik at de truer beitenæringenes eksistens, men være på et nivå slik at beitenæringene skal ha mulighet til å utvikle seg. Saken avsluttet 02.06.2017 kl. 09.05</p>
<p>Ášši/Sak 032/17</p>
<p>Sametingets plenum</p>
<p><em type="italic">Valg av medlemmer til utvalg som skal foreslå endringer i lovverk og forvaltning av samiske bygder og lokalsamfunn </em></p>
<p><em type="italic">Arkivsaknr. </em></p>
<p>17/2842</p>
<p><em type="italic">Behandlinger </em></p>
<p><em type="italic">Vedlegg </em></p>
<p>Forslag og merknader</p>
<p><em type="italic">Valgkomiteens innstilling: </em></p>
<p>Følgende oppnevnes som medlemmer utvalg som skal foreslå endringer i lovverk og forvaltning av samiske bygder og lokalsamfunn.</p>
<p><em type="italic">Medlemmer: </em></p>
<p>1. Johan Ánde Somby</p>
<p>2. Per A. Bæhr</p>
<p>3. Isak Mathis O. Hætta</p>
<p>4. Ellen Kristina Saba</p>
<p>5. Mona Skanke</p>
<p>Forslagstiller Sandra Márjá West foreslår Johan Ánde Somby som leder.</p>
<p>Forslagstiller Marit Kirsten A. Gaup foreslår Isak Mathis O. Hætta som leder.</p>
<p><em type="italic">Sametingets plenum - 032/17 </em></p>
<p>Saken påbegynt 31.05.17 kl. 11.55 Flyttsamelisten v/ representant Per A. Bæhr foreslå Anders Somby jr. som medlem i utvalget, istedet for han selv. NSR v/ representant Sandra Márjá West trekte tilbake forslaget om Johan Ánde Somby som leder. Uavhengig Hartvik Hansen foreslå Ellen Kristina Saba som nestleder. <em type="italic">Votering </em>Av 39 representanter var 36 tilstede. Voteringen ble gjennomført i følgende rekkefølge: </p>
<list><p type="listitem">Valgkomiteens innstilling, med endringer ovenfor, ble vedtatt enstemmig.</p>
</list><p/>
<p><em type="italic">Protokoll tilførsler </em>Det ble ikke fremmet noen protokolltilførsler i saken. <em type="italic">Taleliste og replikkordskifte </em></p>
<p><em type="italic">SP - vedtak: </em></p>
<p>Følgende oppnevnes som medlemmer utvalg som skal foreslå endringer i lovverk og forvaltning av samiske bygder og lokalsamfunn.</p>
<p><em type="italic">Medlemmer: </em></p>
<p>1. Isak Mathis O. Hætta, leder</p>
<p>2. Ellen Kristina Saba, nestleder</p>
<p>3. Johan Ánde Somby</p>
<p>4. Ander Somby jr.</p>
<p>5. Mona Skanke</p>
<p>Saken avsluttet 02.06.2017 kl. 12.05</p>
<p>Ášši/Sak 033/17</p>
<p>Sametingets plenum</p>
<p><em type="italic">Stortinget kan ikke vedta å utrede innføring av fjellova i Troms og Nordland uten at folkerettslige forpliktelser brytes </em></p>
<p><em type="italic">Arkivsaknr. </em></p>
<p>14/5290</p>
<p><em type="italic">Behandlinger </em></p>
<p><em type="italic">Vedlegg </em></p>
<p><em type="italic">Forslag og merknader </em></p>
<p><em type="italic">Sametingsrådets forslag til innstilling: </em></p>
<p>Sametinget registrerer med forskrekkelse at flertallet med H, Frp, Krf, V og Sp i <em type="italic">Innst. 385 S (2016-2017) </em>Ny inndeling av regionalt folkevalgt nivå tilrår at Stortinget vedtar å: </p>
<p>«.. be regjeringen utrede å gi fjelloven samme anvendelse i Nordland og Troms som sør for Nordland grense. Utredningen skal legge til grunn at Statskog fortsatt skal beholde ansvaret for skogressursene. Utredningen skal videre legge til grunn at gjeldene finnmarkslov videreføres innenfor dagens fylkesgrense for Finnmark, men ikke utvides til nye geografiske områder».</p>
<p>En slik framgangsmåte er å overkjøre de prosesser det til nå har vært brei enighet om å gjennomføre for å utrede og sikre samiske rettigheter til land og vann i hele det samiske området. Det bryter fullstendig med den forståelsen som ble etablert mellom de samiske organisasjonene og regjeringen ved nedsettelsen av Samerettsutvalget i 1981 og som samepolitikken har vært bygget på etter den tid.</p>
<p>Et Stortingsvedtak om å utrede innføringen av fjellova i Troms og Nordland er videre en framgangsmåte der en ser bort fra de forpliktelser også Stortinget har til å etterleve folkerettens krav om konsultasjoner om tiltak som kan påvirke samene direkte. Sametinget har konsultert med Kommunal- og moderniseringsdepartementet om tiltak i proposisjonen om ny inndeling av regionalt folkevalgt nivå der spørsmålet om innføring av fjellova i Troms og Nordland ikke var tema. Sametinget var også på høring med kommunal- og forvaltningskomiteen om proposisjonen uten at dette temaet på noe tidspunkt ble tatt opp med Sametinget.</p>
<p>Dersom Stortinget vedtar komiteflertallets tilråding vil Stortinget bryte forpliktelsene om konsultasjoner for å oppnå et fritt og forhåndsinformert samtykke som følger av ILO konvensjonen nr. 169 artikkel 6, FNs konvensjon om sivile og politiske rettigheter artikkel 27, jf. artikkel 1 og FNs urfolkserklæring artikkel 3 og 19. Videre vil et vedtak om å utrede innføringen av fjellova i Troms og Nordland legge så vidt snevre rammer for lovgivingen om rettigheter og forvaltning av utmarka i Troms og Nordland at de vil stride mot ILO konvensjonen nr. 169 artikkel 14 om anerkjennelse av av samiske eier- og bruksrettigheter i tradisjonelle samiske områder.</p>
<p>Samerettsutvalget avga sin innstilling NOU 2007:7 Den nye sameretten for snart 10 år siden uten at dette har blitt fulgt opp av regjeringen. Samerettsutvalget har utredet og foreslått lovgiving både for anerkjennelse og kartlegging av landrettigheter samt styrings- og forvaltningsmodeller av grunn og ressurser. Det foreligger derfor allerede en utredning som grunnlag for anerkjennelse av landrettigheter og innføring av forvaltningsmodeller som sikrer sterkere lokal styring og hvor samiske interesser og rettigheter er et helt avgjørende premiss for lovgivingen. Som mange andre er</p>
<p>Sametinget ikke tilfreds med at Samerettsutvalget ikke har blitt fulgt opp. Samerettsutvalget kan likevel ikke bare settes til side til fordel for en prosess for innføring av fjellova i Troms og Nordland.</p>
<p>Sametinget ber på det sterkeste Stortinget se til at de etterlever Norges folkerettslige forpliktelser ved sine vedtak, og at flertallet i kommunal-og forvaltningskomiteen sin tilråding til vedtak av romertall VI i <em type="italic">Innst. </em><em type="italic">385 S (2016-2017) </em>ikke fattes. </p>
<p><em type="italic">Sametingets plenum - 033/17 </em></p>
<p>Saken påbegynt 31.05.17 kl. 13.55</p>
<p><em type="italic">Votering </em>Av 39 representanter var 33 tilstede. Voteringen ble gjennomført i følgende rekkefølge: </p>
<list><p type="listitem">Sametingsrådets innstilling ble vedtatt med 31 mot 2 stemmer</p>
</list><p/>
<p><em type="italic">Protokoll tilførsler </em>Det ble ikke fremmet noen protokolltilførsler i saken. <em type="italic">Taleliste og replikkordskifte </em></p>
<p><em type="italic">SP - vedtak: </em></p>
<p>Sametinget registrerer med forskrekkelse at flertallet med H, Frp, Krf, V og Sp i <em type="italic">Innst. 385 S (2016-2017) </em>Ny inndeling av regionalt folkevalgt nivå tilrår at Stortinget vedtar å: «.. be regjeringen utrede å gi fjelloven samme anvendelse i Nordland og Troms som sør for Nordland grense. Utredningen skal legge til grunn at Statskog fortsatt skal beholde ansvaret for skogressursene. Utredningen skal videre legge til grunn at gjeldene finnmarkslov videreføres innenfor dagens fylkesgrense for Finnmark, men ikke utvides til nye geografiske områder». En slik framgangsmåte er å overkjøre de prosesser det til nå har vært brei enighet om å gjennomføre for å utrede og sikre samiske rettigheter til land og vann i hele det samiske området. Det bryter fullstendig med den forståelsen som ble etablert mellom de samiske organisasjonene og regjeringen ved nedsettelsen av Samerettsutvalget i 1981 og som samepolitikken har vært bygget på etter den tid. Et Stortingsvedtak om å utrede innføringen av fjellova i Troms og Nordland er videre en framgangsmåte der en ser bort fra de forpliktelser også Stortinget har til å etterleve folkerettens krav om konsultasjoner om tiltak som kan påvirke samene direkte. Sametinget har konsultert med Kommunal- og moderniseringsdepartementet om tiltak i proposisjonen om ny inndeling av regionalt folkevalgt nivå der spørsmålet om innføring av fjellova i Troms og Nordland ikke var tema. Sametinget var også på høring med kommunal- og forvaltningskomiteen om proposisjonen uten at dette temaet på noe tidspunkt ble tatt opp med Sametinget. Dersom Stortinget vedtar komiteflertallets tilråding vil Stortinget bryte forpliktelsene om konsultasjoner for å oppnå et fritt og forhåndsinformert samtykke som følger av ILO konvensjonen nr. 169 artikkel 6, FNs konvensjon om sivile og politiske rettigheter artikkel 27, jf. artikkel 1 og FNs urfolkserklæring artikkel 3 og 19. Videre vil et vedtak om å utrede innføringen av fjellova i Troms og Nordland legge så vidt snevre rammer for lovgivingen om rettigheter og forvaltning av utmarka i Troms og Nordland at de vil stride mot ILO konvensjonen nr. 169 artikkel 14 om anerkjennelse av av samiske eier- og bruksrettigheter i tradisjonelle samiske områder. Samerettsutvalget avga sin innstilling NOU 2007:7 Den nye sameretten for snart 10 år siden uten at dette har blitt fulgt opp av regjeringen. Samerettsutvalget har utredet og foreslått lovgiving både for anerkjennelse og kartlegging av landrettigheter samt styrings- og forvaltningsmodeller av grunn og ressurser. Det foreligger derfor allerede en utredning som grunnlag for anerkjennelse av landrettigheter og innføring av forvaltningsmodeller som sikrer sterkere lokal styring og hvor samiske interesser og rettigheter er et helt avgjørende premiss for lovgivingen. Som mange andre er Sametinget ikke tilfreds med at Samerettsutvalget ikke har blitt fulgt opp. Samerettsutvalget kan likevel ikke bare settes til side til fordel for en prosess for innføring av fjellova i Troms og Nordland. </p>
<p>Sametinget ber på det sterkeste Stortinget se til at de etterlever Norges folkerettslige forpliktelser ved sine vedtak, og at flertallet i kommunal-og forvaltningskomiteen sin tilråding til vedtak av romertall VI i <em type="italic">Innst. </em><em type="italic">385 S (2016-2017) </em>ikke fattes. </p>
<p>Saken avsluttet 02.06.2017 kl. 14.20</p>
<p>Undertegnede har lest gjennom protokollen, og finner de bokførte beslutninger å være i overensstemmelse med Sametingets vedtak.</p>
<p>Karasjok, 31.05.2017 - 02.06.2017</p>
<p>Plenumsledelsen</p>
<p>Jørn Are Gaski</p>
<p>Anita Persdatter Ravna</p>
<p>leder</p>
<p>nestleder</p>
<p>Mathis Nilsen Eira</p>
<p>Aud Marthinsen</p>
<p>Marie Therese Nordsletta Aslaksen</p>
</body></document>
