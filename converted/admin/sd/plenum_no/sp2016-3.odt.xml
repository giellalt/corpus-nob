<document xml:lang="nob" id="no_id"><header><title/><genre code="admin"/><author><unknown/></author><wordcount>105182</wordcount><conversion_status type="standard"/><availability><license type="standard"/></availability><multilingual/><metadata><uncomplete/></metadata><version>XSLtemplate $Revision: 180635 $; file-specific xsl  Revision; common.xsl  $Revision: 154948 $; </version></header><body><p>Sametingets plenum  Møtebok  03/16</p>
<p>Tid: 28.09.2016  -   30.09.2016  Sted:  Karasjok</p>
<p xml:lang="dan">Tilstede:</p>
<p xml:lang="nno">Parti</p>
<p xml:lang="sme">Johan Vasara</p>
<p xml:lang="deu">AP/BB</p>
<p xml:lang="sme">John Kappfjell</p>
<p xml:lang="deu">AP/BB</p>
<p xml:lang="sme">Jørn Are Gaski</p>
<p xml:lang="deu">AP/BB</p>
<p xml:lang="nno">Knut Store</p>
<p xml:lang="deu">AP/BB</p>
<p xml:lang="sme">Mariann Wollmann Magga</p>
<p xml:lang="deu">AP/BB</p>
<p>Marit Kirsten Anti Gaup</p>
<p xml:lang="deu">AP/BB</p>
<p xml:lang="est">Per Mathis Oskal</p>
<p xml:lang="deu">AP/BB</p>
<p>Ronny Wilhelmsen</p>
<p xml:lang="deu">AP/BB</p>
<p>Vibeke Larsen</p>
<p xml:lang="deu">AP/BB</p>
<p>Hartvik Hansen</p>
<p xml:lang="sme">Árja</p>
<p xml:lang="nno">Inger Eline Eriksen</p>
<p xml:lang="sme">Árja</p>
<p xml:lang="sme">Laila Susanne Vars</p>
<p xml:lang="sme">Árja</p>
<p xml:lang="smj">Isak Mathis O. Hætta</p>
<p xml:lang="deu">FBL</p>
<p>Per Andersen Bæhr</p>
<p xml:lang="isl">FL</p>
<p>Arthur Tørfoss</p>
<p xml:lang="nno">Frp</p>
<p>Permisjon fra 28.09.16 kl. 12.00 til og med 30.09.16</p>
<p>Ellen K. Saba</p>
<p>Lars Filip Paulsen</p>
<p>Kjellrun Wilhelmsen</p>
<p xml:lang="smj">NORD</p>
<p>Toril Bakken Kåven</p>
<p xml:lang="smj">NORD</p>
<p>Permisjon fra 30.09.16</p>
<p xml:lang="nno">Anita Persdatter Ravna</p>
<p xml:lang="sme">NSR</p>
<p xml:lang="nno">Inger Elin Kristina Utsi</p>
<p xml:lang="sme">NSR</p>
<p xml:lang="sme">Laila Nystad</p>
<p xml:lang="sme">NSR</p>
<p>Mathis Nilsen Eira</p>
<p xml:lang="sme">NSR</p>
<p xml:lang="sma">Nora Marie Bransfjell</p>
<p xml:lang="sme">NSR</p>
<p xml:lang="sme">Piera Heaika Muotka</p>
<p xml:lang="sme">NSR</p>
<p xml:lang="sme">Sandra Márjá West</p>
<p xml:lang="sme">NSR</p>
<p>Tor Gunnar Nystad</p>
<p xml:lang="sme">NSR</p>
<p xml:lang="sme">Beaska Niillas</p>
<p xml:lang="sme">NSR/SáB</p>
<p>Christina Henriksen</p>
<p xml:lang="sme">NSR/SáB</p>
<p>Marie Therese Nordsletta Aslaksen</p>
<p>SS</p>
<p xml:lang="sma">Jovna Zakarias Dunfjell</p>
<p xml:lang="sme">ÅaSG</p>
<p xml:lang="dan">Varamedlemmer:</p>
<p xml:lang="nno">Parti</p>
<p xml:lang="smn">Torbjørg Haldis Leirbakken</p>
<p xml:lang="sme">Árja</p>
<p xml:lang="nno">Bengt Rune Strifeldt</p>
<p xml:lang="nno">Frp</p>
<p xml:lang="nno">Geir Are Winther</p>
<p xml:lang="nno">Frp</p>
<p>Jens Petter Kåven</p>
<p xml:lang="smj">NORD</p>
<p>Jan David Anti</p>
<p xml:lang="sme">NSR</p>
<p>Johan Arne Hansen</p>
<p xml:lang="sme">NSR</p>
<p>Olof Anders Kuhmunen</p>
<p xml:lang="sme">NSR</p>
<p xml:lang="sma">Eva Maria Fjellheim</p>
<p xml:lang="sme">ÅaSG</p>
<p>Permisjoner:</p>
<p xml:lang="nno">Parti</p>
<p>Erstattes av:</p>
<p xml:lang="vep">Lisa-Katrine Mo</p>
<p xml:lang="deu">AP/BB</p>
<p xml:lang="swe">Ingen vara</p>
<p xml:lang="nno">Lars Oddmund Sandvik</p>
<p xml:lang="sme">Árja</p>
<p xml:lang="smn">Torbjørg Haldis Leirbakken</p>
<p>Aud Helen Marthinsen</p>
<p xml:lang="nno">Frp</p>
<p xml:lang="nno">Geir Are Winther</p>
<p xml:lang="nno">Kjetil Romsdal</p>
<p xml:lang="smj">NORD</p>
<p>Jens Petter Kåven</p>
<p xml:lang="sme">Kirsti Guvsám</p>
<p xml:lang="sme">NSR</p>
<p>Jan David Anti</p>
<p xml:lang="sma">Nanna Agnete Thomassen</p>
<p xml:lang="sme">NSR</p>
<p>Olof Anders Kuhmunen</p>
<p>Viktor Inge Paulsen</p>
<p xml:lang="sme">NSR</p>
<p>Johan Arne Hansen</p>
<p xml:lang="sma">Ellinor Marita Jåma</p>
<p xml:lang="sme">ÅaSG</p>
<p xml:lang="sma">Eva Maria Fjellheim</p>
<p xml:lang="est">Saksliste</p>
<p xml:lang="vep">025/16</p>
<p xml:lang="eng">Konstituering</p>
<p xml:lang="vep">026/16</p>
<p>Sametingsrådets bereting om virksomheten</p>
<p xml:lang="vep">027/16</p>
<p>Kunngjøring av nye saker</p>
<p xml:lang="vep">028/16</p>
<p>Spørsmål til Sametingsrådet</p>
<p xml:lang="vep">029/16</p>
<p>Forslag til avtale mellom Norge og Finland om fiske i Tanavassdraget</p>
<p xml:lang="vep">030/16</p>
<p>Samisk arkiv - med et nasjonalt ansvar for samiske arkivtjenester</p>
<p xml:lang="vep">031/16</p>
<p>Sametingsmelding om reindrift</p>
<p xml:lang="vep">032/16</p>
<p xml:lang="sme">Nu guhká go mis leat eatnamat - Sametingsmelding om areal og miljø</p>
<p xml:lang="vep">033/16</p>
<p>Ivaretakelse av samiske barns rettigheter og behov ved kvalitet- og strukturendringer i barnevernet.</p>
<p xml:lang="vep">034/16</p>
<p>Barnekonvensjonen og samiske barns rettigheter</p>
<p xml:lang="vep">035/16</p>
<p>Sametingets budsjettbehov 2018</p>
<p xml:lang="vep">036/16</p>
<p>Sametingets støtte til Standing Rock Soiux Tribe</p>
<p xml:lang="sme">Ášši/Sak  025/16</p>
<p>Sametingets plenum</p>
<p xml:lang="eng">Konstituering</p>
<p xml:lang="vep">Arkivsaknr.</p>
<p xml:lang="vep">16/3856</p>
<p>Plenumsledelsens innstilling Innkalling av 02.09.16 med forslag til saksliste og taletid godkjennes  . Representanter som snakker samisk på talerstolen får 1/3 lengre taletid.</p>
<p>Sametingets plenum  -  025/16</p>
<p>Saken påbegynt 28.09.16 kl. 09.00.  Votering  Av 39 representanter var 38 til stede.  Voteringen ble gjennomført i følgende rekkefølge:</p>
<list><p type="listitem">Plenumsledelsens innstilling ble enstemmig vedtatt.</p>
</list><p>Protokoll tilførsler  Det ble ikke fremmet noen protokolltilførsler i saken.</p>
<p>Taleliste og replikkordskifte</p>
<p xml:lang="nno">Innlegg</p>
<p>Replikk</p>
<p>Jørn Are Gaski, plenumsleder</p>
<p xml:lang="nno">SP  - vedtak:</p>
<p>Innkalling av 02.09.16 med forslag til saksliste og taletid godkjennes  . Representanter som snakker samisk fra talerstolen får 1/3 lengre taletid.</p>
<p>Behandling av saken avsluttet 28.09.16 kl. 09.10</p>
<p xml:lang="sme">Ášši/Sak  026/16</p>
<p>Sametingets plenum</p>
<p>Sametingsrådets bereting om virksomheten</p>
<p xml:lang="vep">Arkivsaknr.</p>
<p xml:lang="vep">16/3725</p>
<p xml:lang="sme">Mielddus/Vedlegg</p>
<p>Saksfremstilling</p>
<p>Sametingsrådets innstilling overfor Sametinget:</p>
<p>Sametinget tar Sametingsrådets beretning om virksomheten i perioden til orientering.</p>
<p>1   Innledning</p>
<p>Denne beretningen omhandler perioden fra 09.05.2016 til 02.09.16 og er knyttet opp til Sametingets budsjett for 2016. I beretningen rapporteres det på mål og strategier omtalt i budsjettet, samt andre arbeidsoppgaver.</p>
<p>Sametingsrådet har i denne perioden avholdt 2 fysiske møter og flere telefonmøter og har behandlet</p>
<p>167 saker.</p>
<p>Som det framgår av oversikten på www.sametinget.no/kalender har rådet i tillegg deltatt på flere møter og representasjoner.</p>
<p>2   Språk</p>
<p>Hovedmål</p>
<list><p type="listitem">Økt antall språkbrukere og økt bruk av samiske språk</p>
</list><p>2. 1 Ansvar for samiske språk</p>
<p>Samiske stedsnavn</p>
<p>Sametinget har i perioden gitt anbefalinger i saker som gjelder rettskriving av samiske stedsnavn og betydningen av disse. Sametinget har blant annet gitt anbefalinger på navn i hele Sápmi, blant annet på Hamarøy, i Balsfjord og i Nesseby.</p>
<p>Sametinget har sendt uttalelse til kulturdepartementet angående endring av lovforskrift om rettskriving av stedsnavn, som kulturdepartementet har sendt ut til høring. Grunnlaget for høringsuttalelsen fra Sametinget er blant annet plenumssak 019/16 Offentlig bruk av samiske stedsnavn. På grunnlag av Sametingets anbefaling forventes det at en tekst med redegjøres for rettskrivingen av stedsnavn på østsamisk og pitesamisk tas med i lovforskriften.</p>
<p>2.2. Rammebetingelser for samisk språk</p>
<p>Forvaltningsområdet for samisk språk</p>
<p>Sametingsrådet har gjennomført en evaluering av tospråklighetsstøtten som viser at kommunene ikke er fornøyde med dagens tospråklighetsordning. Sametingsrådet har utformet tre modellforslag som er sendt ut som høringsnotat til kommunene og fylkeskommunene i forvaltningsområdet, <span type="quote">«Samarbeidsavtaler mellom og tospråklighetsstøtte til kommunene og fylkeskommunene i forvaltningsområdet for samisk språk»</span>. Høringsfristen var 17. august. Sametingsrådet har akseptert en forlengelse av høringsfristen for de som har søkt om det. Sametingsrådet planlegger å legge saken fram for behandling i plenum i desember.</p>
<p>I juni hadde sametingsrådet det halvårlige dialogmøtet med Kommunal- og fornyingsdepartementet og statsråd Sanner. På møtet fremmet sametingsrådet misnøye til at behandlingen av søknaden om innlemmelse av Hattfjelldal kommune i språkforvaltningsområdet er utsatt av regjeringen. Regjeringen har utsatt behandlingen til etter at språkutvalget har offentliggjort sin NOU høsten 2016, og til regjeringen har blitt enig med Sametinget om hvordan språkrapporten skal følges opp. På møtet innrømmet ministeren at det ikke er høvelig å sende ut slike signaler til kommunene som ønsker å fremme samisk språk, og lovet at saken blir tatt opp til behandling nå og at en avgjørelse blir tatt våren 2017.</p>
<p>Bruk av samiske skrifttegn i offentlige registre</p>
<p>Sametinget har hatt konsultasjoner med Finansdepartementet om språkopplysninger ved utarbeidelse av ny folkeregisterlov og bruk av samiske skrifttegn i offentlige registre. I den forbindelse hadde Sametinget konsultasjonsmøte i mai 2016 om den nye folkeregisterloven. Konsultasjonene er ennå ikke sluttført.</p>
<p xml:lang="swe">Rettskrivningsråd</p>
<p>Heftet med råd i rettskrivning ble godkjent av den nordsamiske språkseksjonen, Giellagáldu 13. april 2016. I den forbindelsen har Sametinget holdt kurs på Sameskolen i Målselv om rettskrivnings heftet. Det viser seg at det kan være behov for slike kurs for den samiske befolkningen i oppfriskning av skriveregler, som er innholdet i dette heftet. Heftet med råd i rettskrivning er utgitt på nettet, både på Sametingets nettside og på nettsiden til Giellagáldu.</p>
<p>2. 2 Språkbrukere</p>
<p xml:lang="sme">Sámi giellagáldu</p>
<p>Lulesamisk språkseksjon / Julevsáme giellajuogos har gjennomført 3 møter i perioden mai-september 2016. På møtene har de vedtatt ulike normeringer og regler, samt godkjent 64 nye ord. Sørsamisk og nordsamisk språkseksjon har ikke hatt møter i perioden. Godkjente ord samt normeringer blir publisert på www.giella.org. Sámi giellagáldu har satt i gang arbeid med utarbeiding av nye hjemmesider. Det har vært oppstartsmøte med firmaet Netlife Research som skal utarbeide sidene. Planen er at nettsidens tekniske del skal være ferdig innen utgangen av 2016.</p>
<p xml:lang="nno">Språkkampanjen <span type="quote" xml:lang="nno">«Snakk samisk med barnet»</span></p>
<p>På Sametingets nettside søkte vi i vår etter foreldre som ønsker å ta del i den nye språkkampanjen <span type="quote" xml:lang="nno">«Snakk samisk med barnet»</span>. Sametingsrådet er svært glad for den store interessen og har nå valgt ut 11 foreldre som skal være kampanjens ansikt utad. Det skal arrangeres workshop for disse. Sametingsrådet har fått på plass et samarbeid med en forsker fra Samisk høyskole i forbindelse med arbeidet med kampanjen. Kampanjens offentlige lansering er satt til november i år.</p>
<p xml:lang="nno">Overrekking av kampanjen <span type="quote" xml:lang="nno">«Snakk samisk te’ mæ»</span></p>
<p>Sametinget i Norge avsluttet kampanjen <span type="quote" xml:lang="nno">«Snakk samisk te’ mæ»</span> våren 2015. Sametinget i Sverige ønsker å starte en liknende språkkampanje på svensk side av Sápmi og Sametinget i Norge ga konseptet for kampanjen til Sametinget i Sverige. Sametinget i Sverige holdt plenumsmøte i Østersund hvor Sametingets president Aili Keskitalo og språkambassadør Ina-Therese Sparrok overleverte språkkampanjen <span type="quote" xml:lang="nno">«Snakk samisk te’ mæ»</span> til Sametinget i Sverige. Målgruppen for språkkampanjen <span type="quote" xml:lang="nno">«Snakk samisk te’ mæ 2»</span> er også ungdom og kampanjen vil vare omtrent i et halvt år.</p>
<p>2. 3. Bruken av samiske språk</p>
<p>Språksentrene</p>
<p>Kvænangen kommune og Bodø kommune har satt i gang prosess om å bygge små samiske språkgammer. Sametingsrådet har deltatt på folkemøter i Bodø og Kvænangen i denne perioden og fått anledning til å redegjøre for befolkningen hva Sametinget forventer av språksentrene i forbindelse med styrking av samisk språk i disse områdene. Sametinget oppfordret begge kommuner å sende søknad til Sametinget denne høsten.</p>
<p>Sametinget deltok på treffet til språksentrene i Drag i begynnelsen av juni. Der var det konstruktive diskusjoner omkring språkarbeidet og forbedring av samarbeidet mellom språksentrene. Språksentrene fortalte hva de hadde lyktes med og delte erfaringer seg imellom.</p>
<p>Språkprosjekter</p>
<p>Sametinget har hittil behandlet 14 søknader om støtte til samiske språkprosjekter. 6 søknader er under behandling. 3 søknader er avslått, ettersom de falt utenfor prioriteringene. Formålet med prosjektene er i hovedsak å styrke og utvikle samisk språk blant barn, ungdom og voksne. Det er kun en søknad hvor formålet er å registrere stedsnavn.</p>
<p xml:lang="deu">3   Kultur</p>
<p>Hovedmål</p>
<list><p type="listitem">Et levende og mangfoldig samisk kunst- og kulturliv av god kvalitet som er tilgjengelig for alle.</p>
</list><p>3.1 Tydeligere ansvar for samisk kultur.</p>
<p>Sametinget hadde dialogmøte med Norsk Kulturråd 19.- 20. mai på Sametinget i Karasjok. Tema på møtet var blant annet Tråånte 2017, museumssektoren og Bååstede, ny festivalordning og formalisering av samarbeid/dialogmøter.</p>
<p>President Aili Keskitalo åpnet og deltok på den 34.e Varangerfestivalen i Vadsø 10. august.</p>
<p>Sirkulasjonsmynt 2017 – 100-årsmarkeringen av det første samiske riksmøte</p>
<p>Pregkomiteen til Norges Bank har i møte 18.august 2016 godkjent myntmotivet, og er ferdig med arbeidet med advers- og reversmotivet på 20-kronemynten som skal utgis neste år. Samarbeidet Norges Bank og kunstnere Anne Lise Josefsen har fungert godt gjennom hele prosessen.</p>
<p xml:lang="sma">Tråante 2017</p>
<p>Jubileet er først og fremst knyttet til en jubileumsuke i Trondheim fra 6.-10.feb.2017, men skal også være en nasjonal feiring over hele landet. Sametinget, Trondheim kommune, Sør-Trøndelag fylkeskommune og Nord-Trøndelag fylkeskommune har inngått et samarbeidsprosjekt for å markere denne begivenheten. Prosjektet Tråante 2017 er organisert med en hovedkomite, en styringsgruppe og et sekretariat/administrasjon. Hovedkomiteen ledes av Sametingspresident Aili Keskitalo. Øvrige medlemmer er ordfører fra Trondheim kommune og fylkesordførere fra Sør-Trøndelag fylkeskommune og Nord-Trøndelag fylkeskommune. Styringsgruppa består av medarbeidere fra alle samarbeidspartnere, samt Samisk Rom. Styringsgruppa ledes av Sametinget.</p>
<p>Prosjektet har et budsjett på ca. 8 mill. for 2016 og 2017. Det finansieres med midler over statsbudsjett og alle samarbeidspartnere. Sametinget andel 2, 4 millioner kr til drift av prosjektkontoret, i tillegg prosjektstøtte over søkerbaserte ordninger. Fylkeskommunenes  andel 1,660 millioner kr til drift av prosjektkontoret og 4 millioner kr til prosjektet, bevilgning over statsbudsjett. I tillegg bidrar Nordland fylkeskommune med 100 000 kr til finansiering av prosjektkontoret.</p>
<p>Det er i perioden avholdt 3 møter i styringsgruppen og 2 møter i hovedkomiteen, 20. juni og 29. august, hvor temaene har vært budsjett, omorganisering av prosjektet, program for jubileumsuken, kulturprogram gjennom året, prosjektplan, status og arbeidsoppgaver, aktiviteter på torget, budsjett, dialog med andre aktører, invitasjonsliste.</p>
<p>29. august arrangerte hovedkomiteen en pressekonferanse, for å skape interesse rundt Tråente 2017 feiringen. Det ble presentert et foreløpig <span type="quote">«politisk program»</span> for jubileumsuken 5.-12. februar 2017. Andre aktiviteter/arrangementer og kulturprogrammet vil presenteres fortløpende.</p>
<p>Sametinget har besluttet å styrke kapasitet og kompetanse på to områder fram til februar 2017, og tar inn en produsent-/arrangør for jubileumsuka i tillegg til en kommunikasjonsrådgiver som nylig er blitt tilsatt.</p>
<p>Samisk kirkeråd</p>
<p>Årets kontaktmøte mellom Sametinget og Samisk kirkeråd ble avholdt i Tromsø den 01.06.2016 hvor det ble gjort en gjensidig orientering om saker av felles interesse. Samisk kirkeråd arrangerte en internasjonal urfolksrelatert forsoningskonferanse i Trondheim i juni, hvor Sametingsrådet også deltok.</p>
<p>3.2 Gode rammevilkår for samiske kunstnere.</p>
<p>Forfatterstudiet</p>
<p>Forfatterstudiet har hatt sin siste samling og er inne i den siste fasen av prosjektet. Det er 8 deltakere i prosjektet hvorav 4-5 ser ut til å ville komme med ferdige manus ved prosjektets slutt. Alle manusene er samiskspråklige der målgruppen er unge lesere. Avslutningen for prosjektet planlegges i forbindelse med Tråante 2017.</p>
<p>Redegjørelse om fremtidig politikk om samisk litteratur</p>
<p>Sametingsrådet ønsker en gjennomgang av verdikjeden for samisk litteratur. Hensikten er å utforme en helhetlig litteraturpolitikk med effektive virkemidler for samisk litteratur i de neste 3-5 år. Sametingsrådets høringsnotat om fremtidig politikk om samisk litteratur ligger ute til høring. Notatet tar for seg dagens status på litteraturfeltet og belyser relevante utfordringer. Den inneholder også mål og strategier for videreutviklingen av samisk litteratur. Kunnskapsgrunnlaget i Sametingsrådets høringsnotat om litteratur er hentet fra skriftlige kilder og høringsuttalelser samt Sametingets Kunstnerkonferanse 2016.</p>
<p>Sametinget har organisert innspillsmøter rundt høringsnotatet med et bredt oppmøte fra litteraturbransjen, hvor representanter fra forlag, språk- og kultursentre, fagorganisasjoner, bibliotekene, forfattere samt flere samiske miljøer har møtt opp. Etter den skriftlige høringsfristen, vil alle innspill vurderes og høringsnotatet kommer til å bearbeides på grunnlag av disse innspillene.</p>
<p>Kunstkonferanse    Sametinget var vertskap for kunstkonferansen <span type="quote" xml:lang="eng">«Thinking at the Edge of the World: Perspectives from the North»</span> 27. august i Karasjok, i samarbeid med Sámi Dáiddáguovddás og The Office og Contempory Art (OCA). Konferansen var en del av et større prosjekt i regi av OCA. Prosjektet retter oppmerksomhet mot forholdet mellom kunst, miljø og aktivisme i det arktiske Norge og blant dets nordlige naboer. Konferansen i Karasjok ble åpnet av Sametingspresident Aili Keskitalo, og hadde for eksempel i programmet representanter fra både Masi-gruppen og Dáiddadállu, som fra hver sine generasjoner har skapt og skaper kunst som kommenterer samfunnet med kunsten sin. Konferansen var godt besøkt og blir vurdert som en suksess.</p>
<p>Tilskudd</p>
<p>Sametingsrådet bevilget 184 400 kr til Sámiid Vuorká-Dávvirat/De Samiske Samlinger RiddoDuottarMuseat i Karasjok for å holde kurs i tradisjonell elvebåtbygging og dokumentere prosessen med båtbygging. Dette er en kunnskap som er i ferd med å forsvinne. Sametingsrådet anser det som viktig å støtte et prosjekt der overføring av en denne type tradisjonell kunnskap gjennomføres. Kurset hadde seks deltakere og resulterte i seks elvebåter. I tillegg har prosessen med elvebåtbyggingen blitt grundig dokumentert av RiddoDuottarMuseat for ettertiden.</p>
<p>Sametingsrådet bevilget 150 000 kr til Festspillene i Nord-Norge til prosjektet LAPP AFFAIR - unfinished business. Formålet med tilskuddet var å samle noen av Sápmis fremste kunstnere til et bestillingsverk som hadde premiere på Festspillene i Nord-Norge. Forestillingen ble vist for fullsatt storsal i Kulturhuset i Harstad og har fått meget gode kritikker i etterkant.</p>
<p>Sametingsrådet bevilget 121 000 kr til Noereh! for gjennomføring av Sápmi Pride i Kautokeino. Lesbiske, homofile, bifile og transpersoner (LHBT) har lenge opplevd å bli diskriminert mot og marginalisert av det samiske samfunnet. For Sametinget er det viktig å støtte opp om tiltak som bidrar til å fremme stoltheten blant skeive samer, og som kan bidra til å bedre forholdene i det samiske samfunnet sik at de kan leve åpne om hvem de er. Sápmi Pride-arrangementene er en viktig arena for dette og arrangementet i Kautokeino samlet folk fra hele Sápmi og hadde stor oppslutning. Sametingspresident Aili Keskitalo deltok i en paneldebatt med tema <span type="quote">«Hvordan kan vi bedre forholdene for skeive samer?»</span>. Tiltakene som ble diskutert i dette forumet vil være nyttige for Sametinget i utarbeidelsen av tiltak videre. Sametingsrådet vil ta initiativ til et snarlig møte med håp om et godt samarbeid med den nyopprettede organisasjonen for skeive samer, Gabba.</p>
<p>3.3. Samiske kulturinstitusjoner som arena for formidling og opplevelse av samisk kultur.</p>
<p>Sametingsrådet deltok 30. mai på generalforsamling til Várdobáiki samisk senter AS, der ordinære saker ble behandlet. Else Grete Broderstad ble valgt som styrets leder, med Svein Erik Kristiansen som styrets nestleder.</p>
<p>Styret orienterte om arbeidet med samisk kulturbygg. Styret arbeider ut fra en egen handlingsplan, hvor det er drøftet to finansieringsmodeller ved bygging av nytt kulturhus; dels husleiefinansiering ved Statsbygg og dels Várdobáiki som egen byggherre. Samtidig som arbeidet med et nytt kulturbygg pågår, er det derfor nødvendig å finne en snarlig løsning på rombehovene til Várdobáiki. Særlig gjelder det løsninger som ivaretar utstillingsareal for museet. Styret vil derfor arbeide med en kortsiktig løsning for å imøtekomme akutte arealbehov som vil styrke Várdobáiki’s samlende virksomhet og en langsiktig plan å få bygd et samisk  signalbygg i regionen.</p>
<p>Sametinget møtte Norsk kulturråds fagutvalg for kulturvern 31.mai i Karasjok. Sametinget orienterte om budsjettet og ulike støtteordninger til kultur, samt om Bååstede og Tråante 2017.</p>
<p>Sametinget møtte RiddoDuottarMuseat 1. september i Karasjok. Tema for møtet var budsjettbehov for 2017, hvor de fikk lagt fram sine budsjettbehov. De argumenterer spesielt behov for ekstra fagstillinger i RiddoDuottarMuseat. I tillegg er det store utfordringer med tanke på kapasiteten for å forvalte kunsten og samlingen som vokser hurtig.</p>
<p>Sametinget deltok 30. mai 2016 på generalforsamling til Samisk Hus Oslo a/s.</p>
<p>Sametingsrådet deltok på generalforsamlingen for Beaivváš Sámi Našunálateáhter 10. juni i Kautokeino. Valg av nytt styre ble foretatt, og følgende personer og personlige varamedlemmer oppnevnt av Sametinget ble valgt til styret for perioden 2016-2020: styreleder Lene Hansen (Henrik P. Hætta), Asta M. Balto, Inger Elin Utsi (Máret Anne Sara), Lars Magne Andreassen (Gisle Stenersen).</p>
<p xml:lang="deu">ISFI</p>
<p>Sametingsrådet deltok 31.mai på generalforsamling til Internasjonalt Samisk Filminstitutt, der ordinære saker ble behandlet. Det ble ikke oppnevnt ny styreleder. Oppnevnelsen er utsatt til ekstraordinær generalforsamling som avholdes høsten 2016. Konstituert styreleder er Anders Buljo, Kautokeino kommune.</p>
<p>Samiske festivaler</p>
<p>Sametingsrådet har vært til stede på mange av de samiske festivalene i sommer, og har holdt flere åpningstaler. Beaskanluossarock, Riddu Riđđu, Márkomeannu, Veidnesdagene, Varangerfestivalen og Vuonnamárkanat har hatt offisielt besøk av sametingsrådet i sommer.</p>
<p xml:lang="nno">3.4 Idrett</p>
<p>Kultur- og kirkedepartementet har avsatt 750 000 kr i spillemidler til samiske idrettsformål i 2016. Sametingsrådet har foretatt en videretildeling av av disse midlene, og tildelt 700 000 kr til Sámiid valáštallanlihttu-Norga/Samenes idrettsforbund- Norge (SVL-N) og 50 000 kr til Sámi heargevuodjinlihttu (SHL).</p>
<p>Sametingsrådsmedlem Henrik Olsen deltok på Sámi valáštallanlihttu-Norga/ Samens idrettsforbund –Norge (SVL-N) sitt årsmøte i Tromsø 25. juni. I åpningsinnlegget til årsmøtet presenterte rådet den idrettspolitiske redegjørelsen som ble behandlet av plenum i september 2015, med vekt på mål om organisatorisk samordning av de samiske idrettsorganisasjonene.</p>
<p>Sametingsrådet var representert med framføring av minneord ved bisettelsen av Nils Magnus Tornensis i Birtavarre bedehus i juni. Tornensis var en av sultestreikerne under aksjonene i 1981, og hadde et sterkt engasjement for å bedre samenes kulturelle og politiske stilling.</p>
<p>Sametingets ungdomspolitiske utvalg (SUPU)</p>
<p>Sametingets ungdomspolitiske utvalg – SUPU – har i perioden hatt to møter; et fysisk møte 6. –  7. juni i Karasjok, og et telefonmøte 29. august.</p>
<p>SUPU fulgte deler av Sametingets plenumssamling uke 23, hadde møte med SANKS, Sametingsrådet og med Sametinget.</p>
<p>SUPU hadde møte med Landsrådet for Norges barne- og ungdomsorganisasjoner 22. juni i Oslo. Tema var innledende planlegging av prosjektet <span type="quote" xml:lang="sme">«Trygt Sápmi»</span>.</p>
<p>SUPU deltok på Sápmi Pride 26. – 28. august i Kautokeino.</p>
<p>SUPU har informert om innskriving i valgmanntallet under Sápmi Pride, og festivalene Márkomeannu- og Riddu Riđđu.</p>
<p>4   Bibliotek</p>
<p>Hovedmål</p>
<list><p type="listitem">Økt kunnskap om samisk litteratur.</p>
</list><p xml:lang="nno">5   Barnehage</p>
<p>Hovedmål</p>
<list><p type="listitem">Samisk språk, kultur, tradisjoner og grunnleggende verdier gjenspeiles i barnehagen.</p>
</list><p>Sametingets tilskudd til barnehager</p>
<p>Samiske barnehager og avdelinger: 26 søknader er ferdigbehandlet, og det er i denne perioden tildelt i overkant av 6 millioner kr i tilskudd til samiske barnehager og avdelinger. Hittil har 31 barnehager fått tildelt tilskudd. Av disse er det to nyetablerte samiske avdelinger; Samisk avdeling i Ysterhagan barnehage på Røros og samisk avdeling i Sjømannsbyen barnehage i Tromsø. Disse har fått tildelt tilskudd for høsthalvåret 2016.</p>
<p>15 barnehager har fått tildelt tilskudd til samisk språkopplæring. I denne perioden er det tildelt i overkant av 900 000 kr til språkopplæring. Søknadsfristen for denne ordningen er åpen frem til 15. september. 8 prosjektsøknader er under behandling. Søknadssum er på 1,7 mill kr. 8 søknader om pedagogisk materiell og leker er under behandling. Søknadssum er på 4,7 mill kr.</p>
<p xml:lang="nno">Møte med Kunnskapsdepartementet</p>
<p>31.august hadde Sametinget møte med Kunnskapsdepartementet. Språksituasjonen i de samiske barnehagene var et av temaene som ble diskutert. Status for arbeidet med ny rammeplan for barnehagen ble lagt frem av departementet og Sametinget vil fortsatt være i dialog med departementet om innholdet i rammeplanen.</p>
<p xml:lang="isl">Barnehageseminar</p>
<p>Sametinget har avholdt det årlige barnehageseminaret for barnehageansatte i sørsamiske områder 8. og 9. juni i Kautokeino og Karasjok. Seminaret ble arrangert i samarbeid med Fylkesmannen i Nordland og Nord- og Sør-Trøndelag. Det var 25 deltakere på seminaret. Målet  for seminaret var å besøke barnehager og andre samiske institusjoner i det nordsamiske område.</p>
<p>Møter med barnehager</p>
<p>Sametinget har i løpet av denne perioden besøkt 13 barnehager i kommunene Oslo, Trondheim, Tromsø, Tana, Nesseby, Sør-Varanger og Alta. Det har vært avholdt møter med ledelsen og ansatte for barnehagene der hovedfokus har vært språksituasjonen i de ulike kommunene.</p>
<p>Barnehagesituasjonen i Alta kommune</p>
<p>Sametingsrådet gjennomførte et drøftingsmøte den 19. mai i Alta om barnehagesituasjonen for samiske barn. Fra Alta kommune deltok ordfører, hovedutvalgsleder for oppvekst og kultur, barnehagefaglig rådgiver, styrer i Oterfaret Nyland og i Álttá siida barnehager, campussjef ved Universitetet i Tromsø, styreleder for Álttá siida og foreldrerepresentater. Saker som ble drøftet var ventelister til samisk barnehage, og samarbeidsavtalen mellom Sametinget og Alta kommune samt hva som skal til for å kunne løse utfordringen med mangel på samiske barnehageplasser. Det var enighet om en oppfølgingsmøte i nærmeste fremtid.</p>
<p>Barnehagesituasjonen i Tromsø kommune</p>
<p>Sametingsrådet arrangerte et folkemøte 16. juni i Tromsø for å få innspill til barnehagesituasjonen i kommunen. Sametingsrådet hadde møte med Tromsø kommune 17. juni om Samarbeidsavtale mellom Sametinget og Tromsø kommune. Samisk barnehagetilbud og venteliste til samisk barnehage ble diskutert og Tromsø kommune vil imøtekomme behovet for flere samiskspråklige barnehagetilbud ved å etablere samisk avdeling på Sjømannsbyen barnehage.</p>
<p>Barnehagesituasjonen i Trondheim kommune</p>
<p>Sametingsrådet hadde møte med Trondheim kommune 21. juni om samarbeid ved etablering av samisk barnehagetilbud. Det ble presentert resultater fra en kartlegging der Trondheim kommune har undersøkt interesse og behovet for et samisk barnehagetilbud. I kartleggingen kom det fram at 65 familier er interessert i et samisk barnehagetilbud, og 19 familier ville søkt om plass i samisk barnehagetilbud, uansett lokalisering. For halvparten av de interesserte er plassering av barnehagetilbudet i nærmiljøet av betydning. Det planlegges oppstart av en samisk avdeling i Trondheim høsten 2017. Sametingsrådet anmoder Trondheim kommune om å være proaktiv og profilere en fremtidig samisk barnehagetilbud for å nå så mange samiske foreldre som mulig.</p>
<p>Offisiell åpning av samisk avdeling på Røros</p>
<p>16. august var det offisiell åpning av den samiske avdelingen ved Ysterhagaen barnehage på Røros. Ordfører i Røros kommune og Sametingspresident Aili Keskitalo stod for den offisielle åpningen. Den samiske avdelingen har 18 barnehageplasser. Avdelingen har tre sørsamisktalende ansatte og det daglige språket er sørsamisk.</p>
<p xml:lang="dan">6   Grunnopplæring</p>
<p>Hovedmål</p>
<list><p type="listitem">Den samiske befolkningen har kunnskap, kompetanse og ferdigheter som kreves for å bevare og utvikle samiske samfunn.</p>
</list><p>6.1 Den samiske elevens rettigheter og skolens innhold og verdigrunnlag.</p>
<p>Nasjonal strategi for kompetansepolitikk – samisk perspektiv</p>
<p>Regjeringen er i ferd med å lage en nasjonal strategi for kompetansepolitikk som skal ivareta tilgangen til nok kvalifisert arbeidskraft, god kompetanse og målrettet læring i arbeidslivet. Vox/ Nasjonalt fagorgan for kompetansepolitikk har ansvaret for dette arbeidet.</p>
<p>Etter sametingsrådets anbefaling har Vox i samarbeid med Sametinget og Kunnskapsdepartementet invitert samiske organisasjoner, partene i arbeidslivet, og andre sentrale aktører til konferansen <span type="quote">“Samisk perspektiv i nasjonal kompetanse strategi”</span> i Tromsø 1.juni i år. På konferansen fremhevet sametingsrådet blant annet viktigheten av å sikre ivaretakelse av samisk tradisjonell kunnskap, samt styrke grunnlaget for utvikling av småskalabedrifter.</p>
<p>Konklusjonen fra konferansen var at det samiske perspektivet skal inngå i satsingen. Sentrale tema i vil være, hvordan voksne kan få styrket sine grunnleggende ferdigheter, hvordan styrke statusen til fag- og yrkesopplæring og hvordan møte små og mellomstore bedrifters behov for kompetanse.</p>
<p>Sametingsrådet er fornøyd med konferansen og de konkrete innspillene som samiske organisasjons- og næringsaktører ga til det videre arbeidet. Blant annet vil VOX nå prioritere midler til samiske prosjekt i 2017 når det gjelder opplæring i lese, skrive-, regne, muntlige og digitale ferdigheter, denne opplæringen kan foregå på samisk og/ eller norsk.</p>
<p>Tilskudd til prosjekt om tradisjonell kunnskap i skolen</p>
<p>Sametinget har i 2016 budsjettert 500 000 kr til tilskudd til prosjekt om tradisjonell kunnskap og samisk utmarksbruk i grunnskolen. Sametinget mottok 6 søknader innenfor fristen, hvor av 4 prosjekter ble innvilget tilskudd på til sammen 415 000 kr. Innvilgede prosjekter har aktiviteter innenfor duodji, tradisjonell fangst og fiske, tradisjonell mathøsting og matlaging, joik og fortelling.</p>
<p>Fremtidig nordisk urfolksinitiativ for utdanning</p>
<p>Norge vil i 2017 overta formannskapet i Nordisk ministerråd. Kunnskapsdepartementet har i den forbindelse forespurt Sametinget om muligheten for å bidra med et nordisk urfolksinitiativ for utdanning til formannskapsprogrammet. Sametinget ønsker å bidra og tror MoU-samarbeidet kan passe inn i programmet. MuO-samarbeidet (Memorandum of Understanding on Circumpolar Cooperation on Indigenous Education – forkortet MoU) er en samarbeidsavtale som sametingspresident Aili Keskitalo underskrev sammen med politisk ledelse i Kallaallit nunaat, Manitoba, The Northwest Territories og Nunavut i forbindelse med Arctic Indigenous Education Conference 2016 i Kautokeino i mars.</p>
<p>For at et prosjekt skal tas inn i formannskapsprogrammet, må det være til felles nordisk nytte og ha samarbeidspartnere i minst tre nordiske land. Samarbeid mellom partnere i Norge og Grønland (Danmark) er allerede etablert gjennom MoU-avtalen. Sametinget arbeider med å etablere samarbeid med Sametingene i Finland og/eller Sverige slik at vi kan igangsette et  samarbeidsprosjekt for å øke kvaliteten på utdanning for inuitter og samer, som deler mange av de samme utfordringene.</p>
<p>Læremidler</p>
<p>Sametinget mottok i år læremiddeltilskuddssøknader for i overkant av 61 mill.</p>
<p>Sametinget innvilget tilsammen 22 262 900 kr til 11 nye læremiddelprosjekter.</p>
<p>Det ble innvilget tilskudd blant annet til oversettelse og tilpasning av historielæremidler for mellomtrinnet på lulesamisk, fortsettelse av lulesamisk og nordsamisk førstespråks læremidler for videregående nivå, læremidler i nordsamisk som andrespråk for ungdomstrinnet og duodji temalæremidler for videregående nivå. Disse læremidlene skal ferdigstilles i 2019. Innenfor særskilt tilrettelagte læremidler ble det prioritert lettlesthefter for 1.-7 årstrinn på nord- og lulesamisk.</p>
<p>Møte om tilskuddsregelverket og fagdag om digitale læremidler</p>
<p>Sametingets handlingsplan for utvikling av læremidler 2015-2018, forplikter til et tettere samarbeid mellom Sametinget og læremiddelutviklere. Med bakgrunn i dette har Sametinget involvert læremiddelprodusentene mer i arbeidet med å revidere retningslinjene for tilskudd til læremidler. Sametinget har avholdt konferanse med forlagene våren 2015 og dialogmøte med Sálas og samiske læremiddelutviklere i juni. På dialogmøtet i juni ble det etablert en arbeidsgruppe bestående av Sálas og Sametinget, som skal vurdere tilskuddsregelverket for utvikling av læremidler for 2017.</p>
<p>Sametinget arrangerte også en fagdag for læremiddelprodusenter i juni. På fagdagen ble IKT-senterets kvalitetskrav for digitale læremidler gjennomgått. Det er behov for slike presentasjoner, for at alle parter skal ha en felles forståelse for hvilke krav som gjelder for utvikling av digitale læremidler.</p>
<p>Sametinget har i 2016 avsatt 1 000 000 kr til læreimddelportalen Ovttas – Aktan – Aktesne som et bidrag til å finansiere nettstedet. Sametinget jobber kontinuering for at grunnfinansieringen skal komme fra andre offentlige og/eller ikke-offentlige myndigheter, og finansierinsgsandelen fra Sametinget trappes gradvis ned.</p>
<p>Sørsamisk læremiddel- og terminologiutvikling - Evaluering av avtale mellom Engerdal kommune, Samisk høgskole og Sametinget.</p>
<p>I 2013 inngikk Sametinget en 3-årig avtale med Engerdal kommune og Samisk høgskole/Sámi allskuvla for gjensidig forpliktelse til å bidra til at den sørsamiske kompetansemiljøet som ble etablert og utviklet gjennom Elgå-prosjektet, skulle ivaretas og sikres rammevilkår for fremtidig drift og utvikling.</p>
<p>Sametinget har til tross for at avtalen mellom Sametinget, Engerdal kommune og samisk høgskole gikk ut i 2015, avsatt 1,0 mill kr til kompetansemiljøet i Elgå i 2016.</p>
<p>Det er blitt avholdt et samarbeidsmøte mellom partene i juni 2016. I denne fasen vil partene evaluere prosjektet og identifisere fremtidige behov. Avtaleperioden 2013-2015 skal evalueres av de tre samarbeidspartene, jf. avtalens nest siste setning. Evalueringsarbeidet er igangsatt, og første evalueringsmøte ble avholdt onsdag i august 2016. Evalueringsgruppa består av  representanter fra partene; Sametinget, Senter for samisk i opplæringen/ Samisk høgskole samt Engerdal kommune. Evalueringsrapporten ferdigstilles i oktober 2016. Engerdal kommune og Samisk høgskole skal møte sametingsrådet i september 2016, for å legge frem behovene det sørsamiske kompetansemiljøet har, samt drøfte veien videre.</p>
<p xml:lang="dan">6.2 Trygt læringsmiljø.</p>
<p xml:lang="nno">Partnerskap mot mobbing</p>
<p>Det er etablert et partnerskap mot mobbing i statlig regi hvor 12 sentrale organisasjoner i skole og barnehage sammen skal arbeide med å forebygge mobbing og for et godt læringsmiljø. Sametinget er med i partnerskapet og forplikter seg til å utarbeide egne strategier og tiltak innenfor temaet. Det skal etableres en felles plattform som partene skal jobbe med i perioden 2016-2020. Et eksempel på en felles målsetning kan være fokus på digital mobbing.</p>
<p xml:lang="vep">NetSam</p>
<p>Som et ledd i Sametingets mål om å styrke samarbeidet mellom samiske lærere, finansierer Sametinget lærernettverket NetSam, som ble etablert i 2013. I 2016 har Sametinget godkjent rapport og regnskap og utbetalt 200 000 kr til nettverket.</p>
<p xml:lang="nno">Møte med Tana kommune om Sirbmá oppvekstsenter</p>
<p>Sametingsrådet hadde 26.8 møte med Tana kommune representert ved ordfører Frank Martin Ingilæ om situasjonen med Sirbmá oppvekstsenter. I møtet kom man til enighet om tiltak, noe som bidro til at skolen enda er åpen.</p>
<p>7   Høyere utdanning og forskning</p>
<p>Hovedmål</p>
<list><p type="listitem">Utdanningstilbud og forskning som møter det samiske samfunnets behov og som bidrar til en ønsket samfunnsutvikling i Sápmi.</p>
</list><p>7.1 Samisk høyere utdanning</p>
<p>Forskrift om rammeplaner for femårige samiske grunnskolelærerutdanninger</p>
<p>Kunnskapsdepartementet sendte 16.06.16 på høring forskrifter om rammeplaner for femårige samiske grunnskolelærerutdanninger. Høringsfristen er 1. september 2016.</p>
<p>Samisk sykepleierutdanning</p>
<p>Sametinget deltok på møte om samisk sykepleieutdanning med Sámi allaskuvla og UIT Norges arktiske universitet 3. juni. Sámi allaskuvla og UIT Norges arktiske universitet planlegger oppstart av sykepleieutdanning på samisk. Partene har søkt om midler til dette arbeidet blant annet fra Sametinget.</p>
<p>Nasjonal fagstrategisk enhet – samisk</p>
<p>Sametinget deltok som observatør på møte i Nasjonal fagstrategisk enhet – samisk  2.september. Av saker som ble orientert om var søkertall til årets lærerutdanninger og om utvikling og koordinering av utdanningstilbud på sørsamisk og lulesamisk.</p>
<p>7.2 Samisk perspektiv i høyere utdanning på nasjonalt nivå</p>
<p>Stortingsmelding om kvalitet i utdanningen</p>
<p>Kunnskapsminister Røe Isaksen har bedt om innspill til arbeidet med stortingsmeldingen om kvalitet i høyere utdanning. Fristen for innspill var 1. juli 2016. Sametinget møtte departementet 30. august, der innhold og innspill ble drøftet. Det ble avtalt at departementet tar kontakt når de er kommet lenger i prosessen.</p>
<p>Stortingsmelding om humaniora</p>
<p>Sametinget har hatt møte med departementet 31. august om innhold i den planlagte meldingen. Det ble enighet om å holde en tett dialog i arbeidet videre og gjennomføre konsultasjoner på et senere tidspunkt.</p>
<p>Nasjonalt råd for lærerutdanning</p>
<p>Sametinget deltok som observatør på møte i Nasjonalt råd for lærerutdanning NRLU, 1.- 2. juni. Temaet som ble drøftet var 5-årig grunnskolelærerutdanning fra 2017, og nasjonale retningslinjer for grunnskolelærerutdanningene som NRLU utarbeider for Kunnskapsdepartementet.</p>
<p>7.3 Samisk forskning</p>
<p xml:lang="sme">Árbediehtu</p>
<p>Sametingsrådet har holdt møter med samisk museumslag 26. mai og Sámi Allaskuvla 8. juni for å avklare det videre arbeidet med árbediehtu og Árbediehtoguovddáš. Sametinget har også hatt møter med Kommunal- og moderniseringsdepartementet angående det videre arbeidet med árbediehtu. Sametingsrådet vil legge frem egen sak om árbediehtu for Sametingets plenum i desember 2016.</p>
<p>Sametinget har deltatt på møte i Enare om tradisjonell kunnskap i regi av Arktisk Råd 02.-03.06.</p>
<p xml:lang="dan">Årskonferanse for regionale forskningsfond (RFF)</p>
<p>Sametingsråd Thomas Åhren deltok på Årskonferansen 2016. Den ble holdt i Trondheim 1-3.juni. Hovedtema var resultater og forventninger videre innenfor de ulike forskingsfondene.</p>
<p>Norges forskningsråd</p>
<p>Sametinget deltok på møte i programstyre for det samiske forskningsprogrammet 14.juni, hvor det ble behandlet søknader.</p>
<p>Sametinget deltok på møte i programstyre for det samiske forskningsprogrammet 23.august. Blant sakene var status for arbeidet med sluttrapporten, planer for oppsummeringskonferansen våren 2017, orientering om saksbehandlingen for 2016 og  orientering om arbeidet med ny programplan og oppnevning og konsultasjoner det er blitt enighet om mellom forskningsrådet og Sametinget.</p>
<p>Sametinget og forskningsrådet hadde sitt årlige kontaktmøte 29. august. Forskningsrådet presenterte prosjekter med utgangspunkt i Sametingets melding om høyere utdanning og forskning. Sametinget orienterte om sin oppfølging av meldingen. Sametinget delte erfaringer med konsultasjonsordningen og det ble drøftet hvordan ordningen kan implementeres også i forskningsrådets virksomhet. Forskningsrådet orienterte om sin regionale satsning og om programmet for samisk forskning. Det er enighet om å avholde årlige møter.</p>
<p>Evaluering av Sametingets stipend for høyere utdanning</p>
<p>Etter anbudskonkurranse ble det 29.06.16 inngått kontrakt med Noodt &amp; Reiding AS om evaluering av Sametingets stipend for høyere utdanning.  Rapporten skal være ferdig innen 11. november 2016.</p>
<p xml:lang="nno">8   Helse og sosial</p>
<p>Hovedmål</p>
<list><p type="listitem">Likeverdige helse- og sosialtjenester til det samiske folk, som tar utgangspunkt i samisk språk og kultur. Tjenestene skal være tilpasset det samiske folks rettigheter og behov.</p>
</list><p>8.1 En likeverdig helse- og sosialtjeneste.</p>
<p>Samarbeid med helsedirektoratet</p>
<p>I arbeidet med nasjonal helse og sykehusplan, var det enighet mellom Sametingsrådet og helseministeren at det er behov for et tettere samarbeid også mellom Sametinget og Helsedirektoratet. Sametinget hadde møte med helsedirektoratet 12. mai. På møtet ble utfordringene med tilbudet av primærhelsetjenenester for det samiske folk løftet av Sametinget. På bakgrunn av behov for tettere kontakt mellom direktoratet og samiske fagfolk ble Sametinget og helsedirektoratet enige om å etablere faste fagsamlinger mellom ulike fagavdelinger i direktoratet og ulike samiske fagmiljø. Fagsamlingene skal omhandle helsetjenester for den samiske befolkningen og skal foregå via nett. For høsten 2016 er det planlagt tre møter.</p>
<p>Utvikling av spesialisthelsetjenester til samiske pasienter</p>
<p>Sametingsrådet har i perioden arbeidet aktivt med å sikre fremdriften i arbeidet med utvikling av spesialisthelsetjenesten til samiske pasienter, og utvikling av samisk helsepark. Sametingsrådet har hatt to møter, 13. mai og 31. august, med nytt styre i Helse nord RHF for å informere om Sametingets politikk på spesialisthelsefeltet, prosessene og utfordringene rundt etablering og utvikling av samisk helsepark, og våre forventninger til Samisk helseparks organisering og rolle. Finnmarksykehuset HF er for tiden i gang med ide- og konseptfase for utbygging av Samisk helsepark etter oppdrag fra helse Nord, der blant annet somatiske helsetjenester skal samles. I dette arbeidet har Sametingsrådet møtt på ulike utfordringer som manglende felles forståelse av hva konseptet Samisk helsepark innebærer, uklare styringsprosesser og signaler, og manglende samisk medvirkning. Sametingsrådet har derfor uttrykt ønske om endring i organisasjonsstruktur og økt regionalt styring på utvikling av  samisk spesialisttilbud, herunder utvikling av Samisk helsepark. Sametingsrådet vil følge dette arbeidet videre.</p>
<p>Møte med fylkesmannsembetet og Samisk utviklingssenter</p>
<p>Sametinget har hatt møte med Fylkesmannen i Finnmark og Utviklingssenter for sykehjemstjenester for den samiske befolkningen, der tema var samiske demente. Regjeringen har vinteren 2016 lagt frem demensplan 2020. Sametinget er ikke tilfreds med hvordan samiske dementes situasjon er beskrevet og ivaretatt i planen. Demensplan 2020 har manglende fokus på behov og tiltak for samer som har utviklet demens. Sametinget sender nå henvendelse til Helse- og omsorgsdepartementet med anmodning om å igangsette arbeid med demensplan for samiske demente.</p>
<p>8.2 En likeverdig barneverntjeneste.</p>
<p xml:lang="nno">Møte med barne- og likestillingsminister</p>
<p>Sametingsrådet hatt møte med Barne- og likestillingsministeren 3. juni, etter at Sametingsrådet har mottatt flere meldinger om at samiske barn er plassert i ikke- samiske fosterhjem. For Sametingsrådet var det viktig å drøfte utfordringer og hvilke fremtidige grep som er nødvendig for å sikre at samiske barns rett til eget språk og kultur ivaretas når det er under barnevernets omsorg.</p>
<p>Sametingsrådets pekte på behovet for et større overordnet fokus og føringer på ivaretakelse av samiske barns rettigheter som urfolksbarn, barnevernets manglende kunnskap og forståelse for samiske barns rettigheter, og manglende oppfølging av samiske barns rettigheter gjennom tilsyn. Det ble også vist til at det ikke finnes dokumentert kunnskap om hvor mange samiske barn som er/ har vært under barnevernets omsorg, hvordan deres språk og kultur er ivaretatt og hvordan det går med dem i ettertid. Fra Sametingsrådets side ble det videre pekt på nødvendige tiltak som utvikling av retningslinjer for vurdering av samiske barns rettigheter og behov når barnevernstiltak igangsettes, etablering av et nasjonalt kompetansesenter innenfor samisk barnevern, og kampanjer for rekruttering av samiske fosterhjem. Sametingsrådet ba også om at samiske barnevernssaker må tas med i helsetilsynets oppdrag om gjennomgang av enkeltsaker i barnevernet.</p>
<p>I sin tilbakemelding viste ministeren til at kommunenes økte ansvar for barnevernet ville i større grad sikre at barn fikk vokse opp hos nær slekt og nettverk også når de er under barnevernets omsorg. Ministeren var også positiv til at samiske barnevernssaker bør inngå i helsetilsynets gjennomgang av enkeltsaker.</p>
<p xml:lang="nno">Møte med barneombudet</p>
<p>Sametingsrådet har også gjennomført et møte med barneombudet 12. august for å drøfte oppfølging av samiske barns rettigheter, og hvordan barneombudet kan bidra. Sametinget ønsker at barneombudet skal styrke sitt arbeid for samiske barn og familier. Temaer som ble drøftet var samiske barns kontakt med barneombudet, barneombudets kunnskap om samiske barn utfordringer, og barneombudets mulighet til kommunisere med samisktalende barn. Barneombudet viser til at de skal rapportere på Barnekonvensjonen i år, og ønsker bidrag fra samiske barn/unge og foreldrenettverk. Barneombudet har få telefoner fra samiske barn, og ser at de har behov for mer kunnskap om samiske forhold og behov for samisktalende  kompetanse.</p>
<p>8.3 En likeverdig nødmeldetjeneste.</p>
<p>Møte med Fylkesmannen og Direktoratet for sikkerhet og beredskap om lokalisering 110 sentralen</p>
<p>Sametinget har deltatt på Fylkesmannen og Direktoratet for sikkerhet og beredskap sitt orienteringsmøte 26. august om plassering av 110 sentralen i Finnmark. Møtet tar utgangspunkt i DSB oppdrag fra Justisdepartementet om fremtidig organisering og lokalisering av 11O sentralene. Lokalisering av 110 sentralene i landet for øvrig er avgjort. For Finnmark vil dette avgjøres i slutten av oktober 2016, og valget står mellom 110- sentral som er samlokalisert med 112 sentralen i Kirkenes, eller flyttes til Tromsø og samlokaliseres med 110 sentralen for Troms. Kommunen i Finnmark går enstemmig inn for at 110- sentralen må plasseres i Kirkenes. Organisering av brann og beredskap, inkludert 110 sentralen, er en prosess som har gått i mange år, men som nå er i sluttfasen da nytt nødnett er på plass i hele landet. Fra Sametingets side er det konsultert på at 110 sentralene som betjener samiske områder må ha nødvendig døgnkontinuerlig samiskkompetanse.</p>
<p>8.5 Vold i nære relasjoner i samiske samfunn.</p>
<p>Folkemøte Tysfjord kommune</p>
<p>I forbindelse med avisa VGs offentliggjøring av overgrepssakene i Tysfjord kommune har Sametingsrådet deltatt på folkemøte 8.-9. juni på Árran - julevsáme guovdásj/lulesamisk senter der kommunale og andre hjelpeinstanser presenterte sine hjelpetilbud. For Sametingsrådet var det viktig å vise sin støtte til overgrepsutsatte, og til det samiske lokalsamfunnet som står i en vanskelig og utfordrende tid i etterarbeidet med overgrepssakene. Sametingspresidenten har også gjennom nasjonale medier takket de som står frem sine historier, og poengtert nødvendigheten av åpenhet om vold og overgrep, og et hjelpeapparat som har nødvendig kompetanse og ressurser til å møte dette. Presidenten har også etterspurt mer forskning og kunnskap om overgrep i samiske samfunn. Sametinget har også sendt et brev til Fylkesmannen i Nordland med anmodning om tilsyn i Tysfjord kommune og bistand til kommunen i oppfølging av denne type saker.</p>
<p>9   Arealer og miljø</p>
<p>Hovedmål</p>
<list><p type="listitem">En bærekraftig forvaltning av natur- og ressursgrunnlaget for samisk kultur, næringsutøvelse og samfunnsliv.</p>
</list><p>Konsultasjon om endringer i plan- og bygningsloven</p>
<p>Kommunal og moderniseringsdepartementet sendte høsten 2015 forsalg til endringer for å forenkle behandlingen etter plan- og bygningsloven. Endringsforslagene innebar bl.a at å oppheve ordningen med sentral godkjenning av regional planstrategi og om å øke skjønnsrommet for kommunene ved dispensasjonsbehandling. Det ble avholdt et administrativt og et politisk konsultasjonsmøte om endringsforslagene.</p>
<p>Sametinget var enig med departementet om å oppheve ordningen med sentral godkjenning av  regional planstrategi med forbehold om at konsultasjonsplikten opprettholdes også på regionalt og lokalt myndighetsnivå og at konsultasjonsplikten lovfestes.</p>
<p>Gjensidig enighet om endringen av dispensasjonsbestemmelsen ble inngått ved å innlemme setningen: <span type="quote">"Dersom andre viktige samfunnshensyn tilsier det, og det foreligger særskilte behov, kan det likevel gis dispensasjon"</span>, i bestemmelsens andre ledd, andre setning.</p>
<p>Nødvendigheten av å vektlegge hensynet til samisk kultur er videre presisert i merknaden til bestemmelsen:</p>
<p>"Innenfor lovens rammer skal naturgrunnlaget for samisk kultur, næringsutøvelse og samfunnsliv sikres, jf. loven §§ 1-1 og 3-1. I det tradisjonelle samiske området, skal hensynet til naturgrunnlaget for samisk kultur, næringsutøvelse og samfunnsliv vektlegges ved vurderingen av dispensasjon. Grunnloven § 108 og menneskerettsloven §§ 2 og 3, jf. FNs konvensjon om sivile og politiske rettigheter artikkel 27 forplikter kommunale, regionale og statlige myndigheter til å vektlegge og ikke tillate inngrep som medfører fare for nektelse eller vesentlig krenkelse av muligheten til samisk kulturutøvelse. Selv om et tiltak isolert sett kan være relativt beskjedent må det vurderes i lys av tidligere og andre planlagte inngrep. Rekkevidden av disse forpliktelsene må vurderes konkret i hvert enkelt tilfelle. Tradisjonell samisk næringsutøvelse og utmarksbruk, herunder reindrift, er arealkrevende og lett utsatt for at mange inngrep og forstyrrelser i sum kan true grunnlaget for denne kulturutøvelsen."</p>
<p>Endringen av dispensasjonsbestemmelsen vil etter Sametingsrådets vurdering ikke svekke muligheten for å sikre det samiske naturgrunnlaget. Merknaden til bestemmelsen tydeliggjør sterkt at samiske hensyn skal vurderes og vektlegges ved dispensasjonssøknader.</p>
<p>Endringer av finnmarksloven - sakskostnader for Utmarksdomstolen</p>
<p>Regjeringen la 26.08.2016 fram Prop. 155 L (2015–2016) Endringer i finnmarksloven (sakskostnader for Utmarksdomstolen). Sametingsrådet har etter konsultasjoner fattet vedtak i Sak SR 096/16. I vedtaket gis det samtykke til forslaget.</p>
<p>Det har over lengre tid har vært stor usikkerhet om de økonomiske rammene for Finnmarkskommisjonens og Utmarksdomstolens virksomhet. Dette har både hindret framdriften i kommisjonens arbeid og medført lange utsettelser av saker overfor Utmarksdomstolen. Gjennom konsultasjoner med Justis- og beredskapsdepartementet har Sametingsrådet nå fått gjennomslag for at parters dekking av sakskostnader overfor Utmarksdomstolen flyttes fra budsjettstyrte utgifter hos Domstolen (budsjettmessig tak på utgiftene) til regelstyrte utgifter for fri rettshjelp under Finansdepartementet (ikke økonomisk tak på kostnadene). Dette skaper forutsigbarhet for Finnmarkskommisjonens og Utmarksdomstolens arbeid.</p>
<p>Sametingsrådet har overfor departementet (brev av 23.08.2016) lagt til grunn at departementet ser til at Domstolsadministrasjonen sikrer at Finnmarkskommisjonen framover får økonomiske rammer på mellom 12-14 millioner kr i året i kartleggingsarbeidet.</p>
<p>Endringene i bestemmelsen om sakskostnadsdekning innebærer at privat part (som bygder, foreninger, sammenslutninger o.l) alltid får dekket sine sakskostnader når Fefo motsetter seg kommisjonens konklusjoner. Fefo får derimot ikke dekket kostnader dersom de motsetter seg  kommisjonens konklusjoner og fremmer krav overfor Utmarksdomstolen.</p>
<p>Utmarksdomstolen gis videre kompetanse til å avgjøre om private parter skal få dekket kostnader der kommisjonen ikke har funnet at de har rettigheter. Der privat part vurderes å ha en sannsynlighet for å kunne vinne fram skal de alltid få dekket kostnadene. Der Utmarksdomstolen kommer til at de ikke har en slik sannsynlighet skal privat part likevel kunne få dekket kostandene om saken er av stor betydning for den private parten, om den er av prinsipiell betydning, og om andre hensyn tilsier det (f.eks vurdert opp mot ILO 169). Privat part får også dekket kostnader for å få avgjort om de får dekket sakskostnader. Utmarksdomstolens avgjørelser om sakskostnadsdekning kan for øvrig også ankes til Høyesterett. I motsetning til nåværende bestemmelse legges det derfor inn en tydeligere skjønnskompetanse for Utmarksdomstolen for å avgjøre om sakskostnader skal dekkes, slik at en unngår at det offentlige betaler for åpenbart urimelige krav. Terskelen for å få dekket sakskostnader er imidlertid svært lav, noe som også følger av ILO 169 artikkel 14 nr. 3.</p>
<p>Sametingsrådet vurderer løsningen med budsjettdekning over ordningen for fri rettshjelp kombinert med en tydeligere skjønnskompetanse for å avgjøre dekking av sakskostnader for tilfeller der kommisjonen ikke har funnet at private parter har rettigheter som akseptabel. Parter med rimelige og begrunnede krav vil få dekket sine kostnader ved denne ordningen.</p>
<p>9.1 Forvaltning av arealer</p>
<p>Høylandet kommunens arealplan</p>
<p>Sametinget fremmet i 2013 innsigelse mot kommuneplanens arealdel med hensyn til naturgrunnlaget for reindrifta. Innsigelsen var rettet mot et større hyttefelt i Grønningen området som ville blokkere reinens flyttevei. Området ble etter førstegangshøring redusert både i antall hytter og areal, men Sametinget og det berørte reinbeitedistriktet mente at hyttefeltet fortsatt ville utgjøre en vandringshinder for rein.</p>
<p>Rådsmedlem Thomas Åhrén møtte ordføreren i Høylandet kommune til mekling hos fylkesmannen i Nord-Trøndelag i 27. juni. Meklingen resulterte i at kommunen avgrenset arealet til hyttefelt ytterligere ut i fra det som Fylkesmannen i Nord-Trøndelag krevde. Hensynssone for reindrift ble utvidet helt frem til fylkesveien som går gjennom området. I tillegg ble det enighet om at en parkeringsplass midt i flytteleia kunne stenges på kort varsel. Av hensyn til reinflytting vil skiløypa i området ikke kjøres etter andre påskedag.</p>
<p xml:lang="nno">Kommunal arealplan og veiutvikling i Sør-Varanger kommune</p>
<p>Kommuneplan for Sør-Varanger kommune var på høring i sommer. Sametinget videreførte innsigelsen mot utbygging av næringsarealet på Pulkneset. Denne var fremmet allerede ved høring av kommunedelplanen for Tømmerneset i 2015 med hensyn til reindriftens mulighet til flytting til og fra beite på Tømmerneset. Konsekvensutredningene til kommunedelplanen viste at hinder for flytting til og fra Tømmerneset kan i verste fall medføre beitetap som motsvarer en siida-andel. Nekting av utøvelse av tradisjonell urfolksnæring kan være et brudd på folkeretten.</p>
<p>Fylkesmannen i Finnmark har besluttet å ikke gå videre med mekling på Sametingets og andre Fylkesmannens reindriftsavdelingens innsigelser på Tømmerneset i påvent av regjeringens beslutning om konseptvalg for den fremtidige stamnetthavnen med tilhørende vegforbindelse i Kirkenes. Pulkneset har vært et av alternativene som Statens vegvesen har fremmet som  fremtidig stamnetthavn.</p>
<p>Sametingsråd Thomas Åhrén møtte med statssekretær Tom Cato Karlsen i en innledende dialogmøte i saken 25.8. i Samferdselsdepartementet. Rådsmedlem Åhrén gjentok Sametingets ståsted i saken. Det ble enighet om at dialogen føres videre ved en formell konsultasjon, når departementet nærmer seg en beslutning i saken.</p>
<p xml:lang="nno">Oppfølging av 420kV kraftlinja Balsfjord-Skaidi</p>
<p>Sametingsrådet ved rådsmedlem Silje Karine Muotka ble i begynnelsen av juni 2016 kontaktet av Lákkonjárga reinbeitedistrikt vedrørende arbeidet med 420-kv kraftlinja fra Balsfjord til Skaidi. Distriktet uttrykte misnøye med Statnett sin fremgangsmåte og ønsket Sametingets vurdering i forhold til om konsesjonsvilkårene og ILO 169 brytes av Statnett.</p>
<p>Sametingets plenum har riktignok i vedtak 12/15 gitt sin samtykke for kraftlinjeprosjektet, men satte noen forventninger til hvordan arbeidet skal foregå. Enighet i konsultasjon med Sametinget lå til grunn også for Olje- og energidepartementet sin konsesjonsvedtak. Det er derfor viktig for at Statnett som statlig selskap overholder betingelsene i konsesjonsvedtaket.</p>
<p>Sametingsrådet hadde 6. juli et møte med Statnett for å få informasjon om hvordan Statnett anser at prosessen med kraftlinja har fremgått så langt. Lákkonjárga reinbeitedistrikt samt andre distrikter som fortsatt er uenige med Statnett var også invitert til å delta på møte som observatører.</p>
<p>Sametingspresident var invitert til å delta i oppstarts markering av arbeidet med kraftlinja. I talen påminnet presidenten at prosessene fortsatt pågår og anmodet at Statnett tilstreber for å komme til enighet med de gjenstående distriktene. Dette var en viktig forutsetning som Sametingets plenum satte ved sin tilslutning til utbyggingen av kraftlinja fra Balsfjord til Skaidi.</p>
<p>Innsigelse til Fauske kommunes arealplan</p>
<p>Sametinget fremmet 7.7.2016 innsigelse til Fauske kommunes arealplan av hensyn til kultur og næringsutøvelse, herunder reindrift. Planen mangler en konsekvensutredning for det samiske naturgrunnlaget. Det var også avsatt arealer til skytebane og massedeponi som var i sterk konflikt til reindriftens arealbehov og ønsker. Det stilles et krav til Fauske Kommune om å utrede og vurdere de samla konsekvensene for reindrift og samiske interesser. Både på tiltaksnivå og for planen i sin helhet, hvor hvert av reinbeitedistriktene ivaretas. Innsigelsen krever også at arealformålene pistolskytebane ved Osbakk og massedeponi i Jodal /Valnesfjord tas ut av planen.</p>
<p xml:lang="nno">10 års-jubileum og nedlegging av grunnstein for FeFo</p>
<p>Sametingsrådet, blant annet med sametingspresidenten, var til stede på 10-årsjubileet til Finnmarkseiendommen (FeFo) 1.7, hvor det også ble lagt ned grunnstein for den nye administrasjonsbygningen til FeFo.</p>
<p xml:lang="eng">9.2 Naturressurser</p>
<p>Gruvedrift i Nussir og Gumppenjunni</p>
<p>Sametingsrådet har fulgt opp Sametinget vedtak i sak 006/16 Gruvedrift i Nussir og  Gumppenjunni. Sametingsrådet sendte i mai brev til bankene Citigroup, JP Morgan Chase, HSBC og Credit Suisse som holdt aksjer i Nussir ASA. Fra tidligere hadde Sametingsrådet sendt brev til UBS om det samme (mars 2016). Sametingsrådet gjorde bankene oppmerksom på Sametingets vedtak, samt at deres rolle i eierskapet til Nussir ASA ikke er i overenstemmelse med egne etiske retningslinjer. UBS og HSBC har besvart ved å orientere om at de ikke lenger holder aksjer i Nussir ASA, mens Credit Suisse har orientert om at de holder noen aksjer på vegne av klienter, som er de egentlige eierne og at de dermed ikke står ansvarlig for de etiske sidene av diss aksjepostene. Sametingsrådet vil fortsette å følge opp overfor investorer i Nussir ASA. På bakrunn av vedtak i Finnmark fylkesting i juni 2016 om at Sametingsrådet, ved å sende brev til investorer i Nussir ASA, ikke respekterte demokratiske prosesser sendte sametingspresidenten 15.08.2016 brev til fylkesordfører i Finnmark Runar Sjåstad. I brevet orienterer sametingspresidenten om at det ikke foreligger endelig myndighetstillatelse for oppstart av gruvedrift i Repparfjord og at det er et nasjonalt og internasjonalt anerkjent prinsipp at næringslivet har et selvstendig ansvar for å respektere menneskerettighetene. I brevet klargjøres det derfor at Sametingsrådets oppfølging av Sametingets vedtak om etablering av gruvedrift i Repparfjord skjer på grunnlag av nasjonal og internasjonal rett, og ut fra Sametingets selvstendige stilling som folkevalgt organ i folkestyret i Norge. Sametingspresidenten gir i brevet uttrykk for at hun derfor finner grunn til å tro at det beror på en misforståelse at Finnmark fylkesting mener Sametingsrådets oppfølging av gruveplanene i Repparfjord ikke forholder seg til <span type="quote">«demokratiske prosesser»</span>.</p>
<p>Sametingsrådet har registrert at Nussir ASA har sendt inn søknad om driftskonsesjon til Direktoratet for mineralforvaltning. Sametingsrådet vil uttale seg til en slik søknad når den sendes på høring. Sametingsrådet legger videre til grunn Fefo samtidig som det avgir sin høringsuttalelse (jf. mineralloven § 17) også vil fatte vedtak om gruveplanene i Nussir og Gumppenjunni etter finnmarksloven § 10, jf. § 4. Dersom minimum to av styrerepresentantene oppnevnt av Sametinget går imot avhendingen av grunnen til gruvedrift, skal saken sendes Sametinget for uttalelse. Saken vil da behandles av Sametingets plenum.</p>
<p>Imøtekommet klage på konsesjon til oppdrett ved Spildra</p>
<p>Sametinget fremmet i 2004 og 2013 innsigelser til oppretting av akvakulturanlegg ved Spildra Øst med bakgrunn i hensynet til samisk næring og kultur, herunder tradisjonell fiske. Dette i forbindelse med Kvænangen kommunes behandlinger av kystsoneplan.</p>
<p>Kvænangens Kommunestyre vedtok 27.04.2016 å gi dispensasjon til oppdrett ved Spildra Øst, til tross for stor motstand og flere klager. Sametinget klaget dispensasjonen inn til Fylkesmannen og ba også om konsultasjon om klagen.</p>
<p>Konsultasjonen ble avholdt 16.08.16. Fylkesmannen tok klagen til følge, og dispensasjonssøknaden om oppdrett ved Spildra Øst ble avslått. Utdrag fra vedtaket mottatt av Sametinget 29.08.16: <span type="quote">«vilkårene for å innvilge dispensasjon i medhold av plan- og bygningsloven § 19-2 er ikke oppfylt. Med bakgrunn i at den omsøkte dispensasjonen vil medføre en vesentlig tilsidesettelse av hensynene bak arealformålet «fiskeområde»</span>, som det omsøkte området er avsatt til i kystsoneplanen».</p>
<p xml:lang="nno">Vindkraftutbygging på Fosen</p>
<p>19. april ble det etter initiativ fra Sametinget gjennomført et møte mellom Fylkesmennene i Trøndelag og Sametingsråd Thomas Åhrén. På møtet var også representanter for nord gruppen i Fosen reinbeitedistrikt representert. På møtet ble det minnet om statens ansvar for den sørsamiske reindrifta og kulturen. 31. mai ble det etter initiativ fra Sametinget gjennomført et  møte mellom vindkraftutbyggingsinteressene på Fosen ved Fosen Vind DA og Statkraft og Sametingsråd Thomas Åhrén. På møtet ble selskapene minnet om deres etiske ansvar for den sørsamiske kulturen og reindriften på Fosen. Sametingsrådet deltok også på en markeing mot vindkraftutbygging på Fosen 20. august.</p>
<p xml:lang="vep">9.3 Naturmangfold</p>
<p>Jakttidsforskriften</p>
<p>Ny forskrift for jakttider har vært på høring. Sametinget ønsker en prosess i forhold til Miljødirektoratets forslag om rypejakta. Det har vært gjennomført forberedende konsultasjoner mellom Sametinget og direktoratet, og i forbindelse med høringsuttalelsen har Sametinget bedt om at det konsulteres videre i saken. I høringsbrevet er ikke Sametinget enig den begrensingen av snarefangsten som foreslås og har stilt spørsmål ved effekten av et forbud mot den begrensede rypejakten med gevær etter nyttår har. Etter Sametingets syn bør begrensingene gjøres på høsten, når jaktrykket er størst. Sametinget kan ikke gi tilslutning til forskriftsforslaget slik den er nå, fordi det innebærer en ensidig begrensing av samisk og lokal bruk, og ingen begrensning av jakten tilreisende jegere driver.</p>
<p>30-årsjubileum av Reisa Nasjonalpark</p>
<p>Sametingsrådet deltok på 30-årsjubileet for Reisa Nasjonalpark 13.7.</p>
<p xml:lang="kal">10   Kulturminnevern</p>
<p>Hovedmål</p>
<list><p type="listitem">Dokumentere, formidle og forvalte kunnskapen om fortida og for framtida, som samiske kulturminner og kulturmiljøer representerer.</p>
</list><p>10.1 Forvaltning av kulturminner</p>
<p xml:lang="isl">Befaring</p>
<p>Befaringssesongen 2016 for Sametingets prosjekt om identifisering og registrering av samiske bygninger ble avsluttet i begynnelsen av september.</p>
<p>Sesongen startet med en fellesbefaring med Riksantikvaren og Klima og miljødepartementet til samiske bygninger i Grane og Hattfjelldal kommune. Dette for å vise fram de sørsamiske kulturminner og for å møte eierne. Det ble også avholdt et arbeidsmøte om forvaltningsplanen for freda samiske bygninger.</p>
<p>Eiere av ca. 165 mulige samiske bygninger ble tilskrevet i forkant av befaringene. Det ble gjennomført befaringer i Lyngen, Nordreisa, Skjervøy, Kvænangen, Evenes, Hadsel, Sortland, Andøya og Narvik kommune. På informasjonsmøte i Lyngen kommune møtte flere av de inviterte huseierne.</p>
<p>NRK var tilstede under en befaring av bygninger i Pollen i Lyngen. Reportasjen ble sendt på Nordnytt.</p>
<p>Fornyelse av samarbeidsavtalen med Oppland fylkeskommune</p>
<p>Den tidligere samarbeidsavtalen med Oppland fylke (OFK) gikk ut i 2013 uten at den har blitt offisielt fornyet. Sametinget og OFK har imidlertid siden 2013 hatt kontakt for å videreføre samarbeidsavtalen.</p>
<p>En ny avtale ble godkjent av Sametingsrådet på rådsmøtet i juni 2016 og vedtatt av fylkesutvalget i Oppland fylkeskommune i august 2016. Sametingets direktør og fylkesrådmannen i Oppland underskrev avtalen.</p>
<p>Samarbeidsavtalen omhandler kun samisk kulturminnevern og forvaltning av samiske kulturminner. Begge institusjonene har vært innstilt på å videreføre avtalen slik den er. Avtalen fokuserer nå på fire punkter i formålsdelen. Disse er:</p>
<list><p type="listitem">Øke kunnskapen om samisk historie og kulturminner i Oppland. Avtalen skal legge til rette for mer registrering, forskning og formidling.</p>
<p type="listitem">Styrke og utvikle et forpliktende samarbeid mellom Sametinget og Oppland fylkeskommune gjennom kompetanseutveksling, fellesprosjekter og målrettede tiltak.</p>
<p type="listitem">Opprettholde og videreutvikle gode forvaltningsrutiner for samiske kulturminner i Oppland.</p>
<p type="listitem">Bidra til styrking og utvikling av strategiske satsninger og helhetlig arbeid medsamiske kulturminner i Oppland.</p>
</list><p>OFK får gjennom avtalen fullmakt fra Sametinget til å administrere den løpende arealforvaltningen av samiske kulturminner i Oppland. Avtalen legger også opp til at det skal være god informasjonsflyt mellom partene. Ifølge avtalens del om organisering, oppfølging og rapportering ivaretas den daglige oppfølgingen av Sametinget og OFK. Det skal videre opprettes en arbeidsgruppe med saksbehandlere fra hver institusjon. Sametingsrådet skal involveres når det gjelder rapportering, tiltak med økonomiske konsekvenser samt fornyelse av samarbeidsavtalen. Avtalen sier også at det skal utarbeides tiltaksplaner med rapportering for hvert år som skal konkretisere innsatsområder samt hvilke økonomiske og administrative ressurser som er nødvendig for gjennomføring. For 2017 vil Sametinget oppfordre til et arrangement/opplegg i forbindelse med 100-års jubileet Tråante 2017 hvor samiske kulturminner i Oppland synliggjøres.</p>
<p xml:lang="nno">Kulturhistoriske landskap</p>
<p>Sametinget har på oppdrag fra Riksantikvaren valgt ut ulike kulturhistoriske landskap i Troms som har nasjonal interesse. Hensikten er at kulturlandskapene skal løftes fram. Dels er det hensikten at arbeidet skal gi bedre vern til landskapene i kommunenes planarbeid. Prosjektet skal også gi større lokal bevissthet rundt verdiene som landskapene representerer. I Troms er følgende samiske kulturlandskap valgt ut: Spildra/Nøklan/Skorpa i Kvænangen, Markedsplassen i Skibotn i Storfjord, Tromsdalstinden i Tromsø, Skardalen/Svartskogen i Kåfjord, Leinavann i Bardu. I tillegg har Troms fyleskommune valgt ut flere kulturlandskap som også innehar mange samiske kulturminner, bla i Gratangen og Skjervøy.</p>
<p>Skoltebyen - fiskeplassen ved Skoltefossen i Neiden</p>
<p>Sametinget har i 2016 fått ferdigstilt oppgraderingen og den universelle utformingen av adkomsten til fiskeplassen ved Skoltefossen. Arbeidet ble påbegynt i 2015, og det er nå etablert ny adkomst som er universelt utformet, ny handicap-WC, ny gangveg med gangbru ut  til fiskeplassen og nytt fiskestativ for opphenging av laks. Det gjenstår noen små justeringer på selve fiskeplassen, dette vil bli gjennomført til fiskesesongen 2017.</p>
<p>Det var i begynnelsen noe lokalt misnøye med arbeidet og fortgangen av dette med bl.a. noen oppslag i media. Men Sametinget fikk løst dette gjennom dialog med entreprenør og Neidenelvens fiskefellesskap, og arbeidet ble sluttført rett i forkant av oppstarten av sommerens Käpälä-fiske i Skoltefossen. Sametinget mener at sluttresultatet ble bra, og har gjort forholdene ved Skoltefossen og for Käpälä-fisket mye bedre enn det var tidligere. Skoltefossen med Käpälä-fisket er en viktig del av kulturmiljøet i Skoltebyen, og Sametinget håper derfor at fiskefellesskapet og andre får nyte godt av denne tilretteleggingen i fremtiden. I forvaltning av den samiske kulturarven vektlegges et bærekraftig og langsiktig perspektiv.</p>
<p>Bevaringsprogram for automatisk fredete kulturminner (BARK)</p>
<p>Sametinget har arbeidet med realiseringen av kultursti på Saltfjellet. 6 store informasjonsskilt og flere mindre skilt skal settes opp. Disse skal stå på Røkland, Storjord, Saltfjellet hotell,</p>
<p>Stødi, Polarsirkelsenteret og bomstasjonen ved Stokkabekken. I tillegg er det produsert en brosjyre som skal trykkes til turistformål. Prosjektet er et samarbeid mellom Sametinget, Nasjonalparkstyret, Nordland nasjonalparksenter, Saltdal kommune og Statens vegvesen. Det skal tilrettelegges et bredt utvalg av samiske kulturminner; bla. teltboplasser, stallotufter, fangstgroper, barktatte trær, gammer og et offersted. Det er også viktig å vise at området har vært brukt både av lulesamer, pitesamer, nordsamer og sørsamer.</p>
<p>Arbeidet med plan for tilrettelegging og skjøtsel av Trollene i Trollholmsund i Porsanger er videreført, dette i samarbeid med Porsanger kommune. Trollene er et populært turformål. Det vakre landskapet rommer mange samiske fortellinger knyttet til de naturdannede dolomittfigurene. I tillegg til kulturhistorisk skilting skal prosjektet hindre forsøpling og slitasje. Sametinget skal søke Riksantikvaren om midler i 2017.</p>
<p>Tilrettelegging og sikring på Spildra i Kvænangen er videreført. Bjørnegravene på Spildra er særskilt verdifulle kulturminner som har vært utsatt for slitasje. For å gjøre det mulig at disse fremdeles kan vises fram i lokalbasert turistnæring må gravene sikres. Det har vært krevende å finne gode og estetiske løsninger for sikringen. Sametinget og Troms fylkeskommune har et nært samarbeid med Spildra grendelag i opparbeidingen av kultursti. En rekke kulturhistoriske skilt skal guide besøkende gjennom det samiske kulturlandskapet. Turistnæringen er en viktig binæring for de fastboende.</p>
<p>Søkerbaserte tilskudd kulturminnevern</p>
<p>Sametingsrådet har fordelt 2,5 millioner kr til prosjekt innen kulturminnevern. Av dette var 1,6 millioner midler til bygningsvern, mens det resterende var andre prosjekter.</p>
<p>Av tilskuddsmidlene ble det blant annet bevilget 300 000 kr til gjenoppbygging av en gammel samisk boplass i Røyrvik. Til skilting av samiske kulturminner på Saltfjellet ble det gitt tilsagn på 400 000 kr. Det ble også gitt tilskudd til gjenoppbygging av en gammel vinterboplass i Engerdal kommune. Boplassen blir en viktig formidlingsarena for sørsamisk historie i Engerdal kommune.</p>
<p>Sametinget tildelte ytterligere 2 millioner til bygningsvern, dette er midler overført fra Riksantikvaren. Sametingets forvaltningsmyndighet over samiske kulturminner er direkte  nedfelt i Kulturminneloven.</p>
<p>Kulturminneloven og 100-års grensen for automatisk fredning</p>
<p>Sametinget har arbeidet med forslag til revisjon av kulturminneloven og dens bestemmelse vedrørende dagens flytende fredningsgrense for samiske kulturminner. Alle samiske kulturminner eldre enn 100 år er automatisk fredet. I de kommende tiårene vil det bli en betydelig økning av antallet fredete kulturminner. Dette vil føre til forvaltningsmessige og samfunnsmessige utfordringer. Sametinget har avholdt flere interne møter og elektronisk kontakt med Klima- og miljødepartementet og Riksantikvaren. En arbeidsgruppe i Sametinget har utarbeidet forslag til et høringsnotat som er godkjent av Sametingsrådet. Høringsnotatet skal sendes på lokal høring til relevante institusjoner og organisasjoner.</p>
<p xml:lang="dan">11   Næring</p>
<p>Hovedmål</p>
<list><p type="listitem">Et sterkt og allsidig næringsliv som bygger på og tar hensyn til samisk kultur, natur og miljø, og danner grunnlaget for livskraftige lokalsamfunn der mennesker ønsker å bo.</p>
</list><p>10.1 Rammebetingelser i primærnæringene.</p>
<p xml:lang="nno">Fiskeri</p>
<p>Sametinget deltok på en workshop i Honningsvåg 07.-08.juni 2016 på oppstart av et utviklingsprosjekt om styrking av fiskerinæringen i kommunene Nordkapp, Lebesby og Måsøy i regi av Nordkappregionen Næringshage. Hovedmålet for prosjektet er å styrke fiskeflåten gjennom økte kvoterettigheter og fokus på økt rekruttering til næringen. Konferansen var en oppstart til å skape en arena og en arbeidsform som er inkluderende, involverende og deltakerorientert. Arenaen er ikke et besluttende forum, men skal sørge for å gi bedre kunnskapsgrunnlag for de aktørene som er daglig involvert i utviklings- og beslutningsprosesser i fiskerinæringen. Det etablerte forumet skal skape debatt som kan gi økt innsikt i problemstillinger, dilemmaer og mulige løsninger. Forumet utarbeidet konkrete tiltak på de viktigste mulighetene for å påvirke reguleringsregimet, skape en bedre felles identitetsbygging og se på muligheter for kvotebank/kapitalbank i tilknytning til næringen. Disse innspillene skal løftes frem på fiskerikonferansen i Havøysund 20.-21.september 2016.</p>
<p xml:lang="nno">Reindrift</p>
<p>Sametingsrådet har 12.05.16 deltatt på høring i Stortingets næringskomite om endring i reindriftslovens § 60, for å gi Fylkesmannen hjemmel til å fastsette reintall på siidaandelsnivå.</p>
<p>Sametingsrådet viste i høringen til at Sametinget etter konsultasjoner med Landbruks- og matdepartementet ikke har gitt sin tilslutning til endringen. Lovendringen representerer et stort inngripen i reindriftens interne forvaltning av et privatrettslig forhold og retten til selvbestemmelse. Sametingsrådet viste til at reinbeitedistriktene jf. reindriftslovens § 60 fjerde ledd har adgang til selv å fastsette et øvre reintall per siidaandel. Både Sametinget og Norske Reindriftsamers Landsforbund har påpekt at distriktene må gis mer informasjon og veiledning om dette. Det er også gjort endringer i tilskuddsforskriftet som vil kunne bidra til å stabilisere reintallet. Sametingsrådet framholdt i høringen at disse tiltakene må få anledning til å virke,  samtidig som man arbeider med en mer helhetlig gjennomgang og revisjon av reindriftsloven. Stortinget har imidlertid vedtatt den foreslåtte endringen i reindriftsloven.</p>
<p>Stortinget har varslet at det vil utarbeides en ny stortingsmelding om økologisk bærekraftig reindrift. Første konsultasjonsmøte ble avholdt 3.6.16. Agenda for møtet var drøfting av videre prosess for konsultasjonene og en gjennomgang av posisjonsnotater. Sametinget ba om at Sametinget fremover får konsultasjonsnotatet 2 uker i forkant av møtene slik at sametingsrådet kan involveres i arbeidet. Statsråd Dale lovet at departementet fremover sender disse i god tid før møtene. Det andre konsultasjonsmøtet ble holdt 29.08.16.</p>
<p>Sametingsrådet har hatt informasjonsmøte med Finnmark rein 3.6.16. Hensikten med møtet var å bli bedre kjent med Finnmark Rein, som er den største aktøren i reinkjøttbransjen. Finnmark Rein presenterte blant annet nøkkeltall og fremtidsvisjoner for firmaet.</p>
<p>Det er avholdt konsultasjonsmøte mellom Sametinget, Klima- og miljødepartementet, og NRL om utkast til ny erstatningsordning for tamrein tapt til rovvilt 21.6.16. Hovedelementene i den nye ordningen ble gjennomgått. Sametinget og NRL har gitt innspill. Klima- og miljødepartementet vil vurdere om det skal gjøres justeringer på grunnlag av disse før høringen. Videre konsultasjoner skjer etter høringen.</p>
<p>Sametinget har deltatt i møte i regionalt samarbeidsfora for samisk og reindriftsfaglig medvirkning i forvaltning av reindriften for Troms den 21.06.15 og for Finnmark den 26.08.16. På møtet i Finnmark i deltok også Mattilsynet, og blant annet ble problemstillinger knyttet beredskap og sykdom drøftet.</p>
<p>Rådet har utarbeidet ny sametingsmelding om reindrift. Meldingen skal tydeliggjøre Sametingets politikk innen reindrift og systematisere og prioritere innsatsområder. Meldingen er fremmet som egen sak i dette plenumet.</p>
<p xml:lang="nno">10.2 Attraktive lokalsamfunn.</p>
<p>Sametingspresidenten deltok på et orienteringsmøte om etablering av at natursenter i Kautokeino den 01.09.16. Ávjovárri naturforbund sto for arrangementet. Formålet med senteret er blant annet å dokumentere og presentere naturen og vise naturen i Kautokeino. Senteret skal bidra til å styrke naturkunnskap, naturbruk, naturglede og naturvern. I planene er det lagt opp til samlokalisering og samarbeid med andre etablerte og ikke-etablerte institusjoner. Presidenten ga uttrykk for at ideen om å etablere et slikt senter kan være god. Hun presiserte at det er vanskelig å finne midler i Sametingets budsjett til nye institusjoner slik budsjettsituasjonen er nå, men at Sametinget kan bidra med politisk støtte. Presidenten informerte om at RiddoDuottar-museet jobber med dokumentasjonssenteret for Alta-Kautokeinovassdraget, i første omgang i form av en utstilling.</p>
<p xml:lang="dan">10.3 Kulturnæringer.</p>
<p xml:lang="sme">Duodji</p>
<p>Forhandlingene om en næringsavtale startet den 18.08.16. Sámiid duodji og Duojáriid ealáhussearvi presenterte forskjellige krav på henholdsvis 12,45 millioner kr og 12,5 millioner. Begge krevde et eget tilskudd til refusjon av merverdiavgift på 2,25 mill. kr. Begge vil prioritere salgs og markedsarbeid, som er beregnet til 0,5 mill kr. Sámiid duodji vil utvide driftstilskuddsordningen fra 1,6 til 3,0 mill kr. Duojáriid Ealáhussearvi vil prioritere et eget  merkevareprosjekt. Forhandlingene skal være avsluttet 01.10.16.</p>
<p>Samerådet har foretatt en utredning om hvordan duodjimerke kan fornyes og forbedres. Sametinget finansierte hele utredningsarbeidet. Sametingsrådet fikk presentert rapporten den 18.08.16. Merket har eksistert siden 1996, og det er nødvendig å videreutvikle merket og skape en klarere profil i markedet. Samerådet foreslår en todeling av merkingen – tradisjonelle duodjiprodukter kan få dette merket og i tillegg foreslår Samerådet et annet merke som viser at det er samer som har laget produktet. Sametingene i Finland, Sverige og Norge skal komme med en anbefaling til Samerådet innen utgangen av oktober om videre arbeid. Sametingsrådet mener at for at merket skal ha effekt må flere duodjiutøvere ta i bruk dette merket.</p>
<p>Duojáriid ealáhussearvi har laget en rapport om merkevarebygging for utvalgte duodjivirksomheter i april 2016. Utfordringen er å koordinere arbeidet med et duodjimerke og merkevarebygging.</p>
<p xml:lang="dan">Kulturnæringer</p>
<p>Sametinget deltok på et diskusjonsmøte som kulturministeren hadde innkalt til den 24. august. Sametinget orienterte om sin satsning på samiske kulturnæringer. I tillegg deltok tre samiske kulturnæringsvirksomheter fra Troms.</p>
<p xml:lang="dan">10.4 Verdiskapning og nyetableringer</p>
<p>Sametinget deltok på en innovasjonscamp den 31.08.16 i Karasjok. Campen ble holdt på samisk og er i så måte en historisk hendelse. Målgruppen for campen var samisktalende ungdomsskoleelever i Indre-Finnmark. Temaet var hvilken Sápmi ønsker vi i fremtiden. Ungt entreprenørskap sto for arrangementet. Sametinget holdt innlegg og deltok i juryen som kåret beste ide. Både FeFo og Sametinget hadde sponset arrangementet.</p>
<p>Sametinget har inngått en rammeavtale om bedriftsutvikling i samiske områder. 13 bedrifter har deltatt på tre samlinger der tema har vært regnskap, økonomistyring, markedskunnskap, markedsanalyse, eksport og internasjonalisering. Etablerte bedrifter fra Tana, Porsanger, Karasjok og Kautokeino deltar. Bedriftene har fått utviklet sine virksomheter gjennom disse samlingene.</p>
<p xml:lang="nno">12   Lokalt og regionalt samarbeid</p>
<p>Hovedmål</p>
<list><p type="listitem">Et aktivt og målrettet samarbeid med regionale og lokale myndigheter for å styrke og utvikle samisk kultur, språk og samfunnsliv.</p>
</list><p xml:lang="est">12.1 Regionalt samarbeid</p>
<p xml:lang="nno">Oppfølging av regionmeldinga - Meld. St. 22 (2015-2016)</p>
<p>Sametinget har 15.06.2016 hatt møte med Kommunal- og moderniseringsdepartementet om oppfølginga av regionmeldinga. Departementet vil i løpet av høsten ta initiativ til et felles møte med de nordligste fylkeskommunene og Sametinget om hvordan en kan videreutvikle de regionale planprosessene for å ivareta samiske interesser i planleggingen. Sametinget deltok 23.08.2016 på møte som fylkesrådsleder i Troms inviterte til for å få innspill til det regionale  arbeidet med oppfølgingen av regionmeldinga. På møtet deltok fylkestingets gruppeledere, UiT, Helse Nord, NHO, LO og regionrådene. Sametinget la fram et ønske om styrkede regioner hvor gode samarbeidsmodeller med Sametinget kan sikrer og gjøre utvikling av samisk kultur og samfunn mulig.</p>
<p xml:lang="nno">12.2 Lokalt samarbeid</p>
<p>Samarbeidsavtalen med Tromsø kommune</p>
<p>Sametingsrådet arrangerte folkemøte 16. juni på Ardna i Tromsø i forkant av samarbeidsmøte med Tromsø kommune. Det kom bl a innspill om barnehagesituasjonen, samiskundervisningen, skiltning, behov for koordinator i Tromsø kommune i forhold til samiske spørsmål og forslag om en revidering av avtalen.</p>
<p>Sametingsrådet og ordfører i Tromsø gjennomførte samarbeidsmøte 17. juni der samarbeidsavtalepunktene ble evaluert og innspillene fra folkemøtet ble drøftet. Det er igangsatt en prosess om revidering av avtalen.</p>
<p>Samarbeidsavtalen med Bodø kommune</p>
<p>Samarbeidsavtalen mellom Sametinget og Bodø kommune har virket i ett år og partene er enige om at de samiske sakene i Bodø har fått større synlighet med denne avtalen. Sametingsrådet er opptatt avtalen skal ha god forankring i det samiske folket i Bodø. Med bakgrunn i dette, og i forkant av sametingsrådets møte med kommunen, inviterte sametingsrådet til et folkemøte i Bodø i august 2016. Folkemøtet samlet om lag 25 deltakere.</p>
<p>På folkemøtet ble det fremmet et ønske om inkludering og dialog mellom samiske organisasjoner og Sametinget i prosessen med etablering av samisk språksenter i Bådåddjo. Deltakere var også opptatt av å styrke samiskopplæringen i Bådåddjo. Foresatte/foreldre la fram et ønske en egen barnehageavdeling for samiske barn i Bådåddjo. En egen samisk barnehageavdeling var det blitt enighet om på møtet i forkant av folkemøtet mellom sametingsrådet og ordføreren.</p>
<p>I etterkant av folkemøtet hadde sametingsrådet møte med Bodø kommune. På dette møtet ble partene enig om at reindriftens beitebruksplan er et tema som også bør inkluderes i avtalen. De viktigste oppfølgningssakene i 2017 vil imidlertid være opprettelsen av samisk språksenter i Bådåddjo og etableringen av egen samisk barnehageavdeling. Andre saker som ble drøftet på møtet var samisk språkopplæring, samisk foreldrenettverk og samiske stedsnavn.</p>
<p xml:lang="nno">Samarbeidsavtalen med Nordland fylkeskommune</p>
<p>Sametingspresidenten og rådsmedlem Ann-Mari Thomassen hadde møte med fylkesrådsleder for Nordland Tomas Norvoll og fylkesråd for kultur, miljø og folkehelse Ingelin Norsjø den 3. juni i Bodø Tema på møtet var blant annet informasjon om utredningen <span type="quote">«Kommunereform og samisk interesser»</span> og om evaluering av tospråklighetstilskudd til kommuner og fylkeskommuner, fagtstyre til språksentre som eies av kommunen, sammenslåing av samarbeidsavtaler med Sametinget, og regionale samarbeidsavtaler – prosessen videre for revidering av innhold.</p>
<p>Partene er enige om behovet for en evaluering og justering av avtalen, samt forenkling ved en sammenslåing av torspråklighetsavtalen og den regionale avtalen. I den forbindelse gjennomføres en innspillskonferanse 12. september der samiske brukere av avtalen inviteres  til å kommen med innspill.</p>
<p>Sametingsrådet har bevilget søkerbaserte midler over samarbeidsavtalen til: Driftsstøtte til Nuoraj TV, Forprosjekt for utbygging av Aran, Skulptur av Elsa Renberg og Markasamisk hårds og slektshistorie. Tidligere er det gitt midler til bl a bygging av kirkegamme på Drag, bygging av gamme i Muskenfjellene, Raggo Nord-Salten gründerforum.</p>
<p>Politiske møter med kommuner med forskjellig tematikk</p>
<p>9.6 møtte Sametingsrådet representanter fra Gamvik kommune i Karasjok. Tema for dette møtet var næringsutvikling og behovet for en vei til Nervei blant annet med tanke på næringsutvikling.</p>
<p>Sametingsrådet møtte Lyngen kommune representert blant annet med ordfører Dan-Håvard Johnsen 1.9 på Lyngseidet. Tema for møtet var næringsutvikling, barnehage, grunnopplæring og forebygging av næringskonflikter.</p>
<p xml:lang="dan">12.3 Kommunereformen</p>
<p>Sametinget har deltatt og holdt foredrag om kommunereformen og samiske interesser. Alle kommunene har nå gjort vedtak angående sammenslåinger. Innen 1. oktober skal Fylkesmennene legge fram sine anbefalinger angående kommunestrukturen for regjeringen. Sametingsrådet inviterte alle de fire nordligste fylkesmennene til møte i slutten av august, hvor vi diskutere hvordan man kan styrke og forbedre samenes situasjon og rettigheter i den nye kommunestrukturen. Diskusjonene på møtet var konstruktive, og alle fylkesmennene lovet å ta med i sine anbefalinger også om samiske interesser til regjeringenFolkeaksjonen</p>
<p><span type="quote" xml:lang="eng">“ETS”</span> inviterte sametingsrådet til møte der de la fram hvordan en sammenslåing av kommunene Skånland, Evenskjer og Tjeldsund vil forbedre situasjonen for samisk språk og kultur.</p>
<p>Sametingsrådet deltok i debatt i Karasjok om kommunereformen og regionreformen i regi av Samfunnsviterne i Finnmark.</p>
<p>13   Samisk samarbeid og internasjonalt arbeid</p>
<p>Hovedmål</p>
<list><p type="listitem">Urfolk bestemmer over egen utvikling og har mulighet til å ivareta egne interesser internasjonalt.</p>
</list><p>FNs permanente forum for urfolkssaker</p>
<p>Sametingspresidenten deltok ved årets FNs permanente forum for urfolkssaker. Spesielt aktuelt var deltakelse dialogen om oppfølgingen av sluttdokumentet til FNs verdenskonferanse om urfolk 2014 (WCIP 2014). Nettverksbygging med andre urfolk var sentralt, og inuitter og samer møttes daglig for informasjonsutveksling. Det foregikk parallelle sesjoner til forumet, om oppfølgingen av WCIP 2014, og sidearrangementer hvor Sametinget deltok.</p>
<p>FNs ekspertmekanisme for urfolksrettigheter</p>
<p>Ved årets FNs ekspertmekanisme for urfolksrettigheter (EMRIP) deltok sametingspresidenten.</p>
<p>Sentrale emner var blant annet oppfølgingen av sluttdokumentet til FNs verdenskonferanse om urfolk 2014 (WCIP 2014), samt gode eksempler og praksiser for implementeringen av FNs erklæring om urfolksrettigheter. Møter om Menneskerettighetsrådets sesjon og forhandlingene om urfolksresolusjon ble gjennomført samtidig med EMRIP-sesjonen og i sidearrangementer.</p>
<p xml:lang="eng">Arctic Circle Greenland Forum</p>
<p>President Aili Keskitalo holdt innlegg under Arctic Circle forumkonferansen på Grønland den 17. mai om økonomisk utvikling for folkene i Arktisk. Naalakkersuisut, regjeringen på Grønland, var medarrangør for konferansen som samlet over 350 deltakere fra 20 land. Forumets innledere adressert spørsmål om den menneskelige dimensjon ved industrielle prosjekter, om myndiggjøring og representasjon av urfolk. Det ble også trukket fram eksempler på forretningsplaner for vellykkede bedrifter. En fremtid med psykisk velvære i Arktis ble også drøftet. Både turisme, skipsfart, luftfart, naturressurser og fiskerier var tema for egne sesjoner under konferansen som foregikk 17-19 mai.</p>
<p>Menneskerettigheter og urfolk i Russland</p>
<p>President Aili Keskitalo deltok på et møte den 13. juni i København som drøftet den vanskelige menneskerettighetssituasjonen for urfolk i Russland. Arrangør var den internasjonale arbeidsgruppen for urfolk, IWGIA, som er en uavhengig internasjonal organisasjon som arbeider med urfolks rettigheter. Sametinget støttet arrangementet økonomisk. Møtet var en oppfølging av besøket til Sametingets plenum i mars 2016 som Arctic Consult koordinerte på vegne av representanter for urfolk i Russland.</p>
<p>På møtet presenterte representantene for russiske urfolk problemstillinger knyttet til urfolks rettigheter. Paraplyorganisasjonen, RAIPON, som organiserer urfolk i Russland, er i stor grad nå overtatt av russiske myndigheter. Det var også en presentasjon med eksempel fra Shor folket, et lokalsamfunn i Kazas i Kemerovo regionen. På grunn av ekspanderende gruvedrift i området bryter russiske myndigheter menneskerettighetene til Shor folket som i praksis har blitt utsatt for tvangsflytting. Menneskerettighetsorganisasjonen Amnesty International jobber nå med saken. Til stedet på møtet var også Samerådet, Arbeidsgruppen for urfolk i Barents samarbeidet, og Inuit Cirumpolar Council, ICC. På den åpne delen av møtet var Grønlands selvstyremyndighet, Danmark, Canada og Nordisk ministerråd representert. Møtet konkluderte med at det er viktig å informere samarbeidspartnere om den nåværende situasjonen for urfolk i Russland. Samt at det bør utarbeides et konsept for overvåking av brudd på menneskerettighetene til urfolk i Russland. Det skal også utarbeides en møteplass innenfor EU der urfolks rettigheter drøftes og konsulteres. Det legges også opp til at det blir liknende møter i fremtiden.</p>
<p>Nordisk samekonvensjon SPR-S behandlet forhandlingene med nordisk samekonvensjon i møte 27.06.2016. SPR-S fattet vedtak der det ble understreket at forslag og fastsetting av en nordisk samekonvensjon forutsetter en enighet med sametingene og at formålet med en slik konvensjon må være å bekrefte og styrke det samiske folks rettigheter. Videre konstaterer SPR-S i sitt vedtak hvilke grunnelementer må sikres i et forslag til en nordisk samekonvensjon. SPR-S ber om at sametingenes delegater i forhandlingene arbeider konstruktivt og tydelig for å at grunnelementene ivaretas i en nordisk samekonvensjon. De neste to forhandlingsmøte er  20.-21. september og 21.-22. november. Målsettingen er fremdeles å ha et ferdigforhandlet forslag i løpet av 2016.</p>
<p xml:lang="dan">Vertskap og solidaritet</p>
<p>Sametingspresidenten har tatt imot internasjonale gjester der man har utvekslet informasjons og blitt oppfordret til å bistå solidarisk i konfliktsaker, som for eksempel Pilmaiken elva i Chile som berører Mapuchefolket. Sametinget har engasjert seg i saken, og vil fortsette å følge med på Statkraft sin aktivitet i Pilmaiken-elva. Det er positivt at urfolksrepresentanter og andre internasjonale aktører besøker Sametinget, og er en viktig del i vår nettverksbygging og kunnskapsoppbygging om hverandre.</p>
<p>14   Andre tiltak</p>
<p>Budsjettering til Sametinget</p>
<p>Sametingsrådet har hatt flere møter med partier på Stortinget om ordningene for budsjettering til Sametinget og andre samiske formål. I innstilling til revidert nasjonalbudsjett (Innst. 400 S, 2015– 2016) ble det fra AP, SP og SV fremmet forslag om at: <span type="quote">«Stortinget ber regjeringen legge fram forslag til endringer av budsjettering og tildeling av midler til Sametinget i forbindelse med statsbudsjettet 2017. Hensikten er å få utformet løsninger som er forenklende, skaper forutsigbarhet og som bygger på de samme premisser som for andre folkevalgte nivå. Stortinget legger til grunn at regjeringen konsulterer Sametinget om forslaget.»</span> Sametingsrådet fortsetter arbeidet med sikte på at det etableres flertall for å utvikle budsjettprosessene med Sametinget. Kommunal- og moderniseringsdepartementet har varslet at de vil oversende Sametinget utkast til en rapport om problemstillinger knyttet til etablering av én budsjettpost til Sametinget. Det er uklart om departementet mener dette også gir grunnlag for drøftinger om ordninger eller prosedyrer for budsjetteringen til Sametinget og andre samiske formål.</p>
<p xml:lang="dan">Sametingsvalgundersøkelsen</p>
<p>Sametinget har utlyst anbudskonkurranse for sametingsvalgundersøkelsen 2017. Kommunal- og moderniseringsdepartementet har gitt en særbevilgning til Sametinget i 2016 og Sametingsrådet legger til grunn at vedtaket fra sametingsmeldingen om forskning og høyere utdanning følges opp av departementet. I meldingen heter det at: <span type="quote">«Det er derfor av stor betydning at det gjennomføres en systematisk valgforskning for sametingsvalgene. […] Finansieringen av sametingsvalgundersøkelser må fra og med valget i 2017 inn i Sametingets rammebudsjett for å sikre nødvendig forutsigbarhet og forankring av en systematisk sametingsvalgforskning.»</span> I konkurransegrunnlaget er det tatt forbehold om Stortinget og Sametingets budsjettvedtak. Sametingsrådet vil komme tilbake til dette i forbindelse med forslag til innstilling til sametingsbudsjett.</p>
<p>Forsoningskonferansen til Samisk kirkeråd</p>
<p>Sametingspresidenten åpnet og deltok samisk kirkeråds konferanse om <span type="quote">«Forsoningsprosesser og urfolk: Sannhet, helbredelse og endring»</span>. Nettverksbygging og kompetanseheving var sentralt. Man møtte tidligere kommisjonsmedlem fra forhenværende Sannhets og forsoningskommisjonen (Canada) og fikk innblikk i dets arbeid, utfordringer og hvordan man håndterte kommisjonsoppgavene og –rollen.</p>
<p>Møte med organisasjonen <span type="quote" xml:lang="swe">«utsatt mann»</span></p>
<p>Sametingsrådet møtte 23. juni organisasjonen <span type="quote" xml:lang="isl">“Utsatt mann”</span>. Utsatt mann er ei brukergruppe av menn som har vært utsatt for seksuelle overgrep. Til møtet hadde Sametingsrådet invitert ulike institusjoner i Sápmi, for å ha en debatt og sette søkelys på temaet. Konklusjonen på møtet var at det er utfordringer i det samiske samfunn i forhold til tabu om temaet, manglende kunnskap i hjelpeapparat og lite undervisningsmateriell på samisk språk om temaet. Sametingsrådet vil fortsette å ha kontakt med organisasjonen Utsatt mann i arbeidet mot seksuelle overgrep i det samiske samfunn.</p>
<p>Faglig analysegruppe for samisk statistikk</p>
<p>Evalueringen av faglig analysegruppe har blitt fulgt opp gjennom møter med KMD Sami og sekretær for Faglig analysegruppe den 20 mai 2016.</p>
<p>På møte ble følgende diskutert:</p>
<list><p type="listitem">Nye utnevninger av medlemmer</p>
<p type="listitem">Analysegruppa sin rolle som verktøy i den årlige budsjettdialogen mellom Sametinget og regjeringen</p>
<p type="listitem">Mulig forbedringspunkter knyttet til prosessen med innspill om temaer som analysegruppa kan behandle i de årlige rapportene fra Sametinget og departementene.</p>
<p type="listitem">Samarbeid mellom Faglig analysegruppe og Sametinget i forbindelse med lansering av Samiske Tall forteller 9</p>
<p type="listitem">Mulighet for større vektlegging av kapittel med hoved utviklingstrekk i rapportene særlig med tanke for bruk i budsjettprosessen</p>
<p type="listitem">Analysegruppas muligheter til å engasjere personer fra forskningsinstitutter</p>
<p type="listitem">Mulighet for mer ressurser til kjøp av statistikk fra SSB – det er et stort behov</p>
</list><p>Faglig analysegruppe for samisk statistikk oppnevnes av KMD og Sametinget i fellesskap. Oppnevning vil skje i løpet av oktober 2016.</p>
<p>Foreløpig lanseringsdato for Samiske tall forteller 9 er satt til november.</p>
<p>Samisk Arkiv</p>
<p>Sametingsrådet og Riksarkivaren gjennomførte konsultasjonsmøter 13. mai i Kautokeino og 17. august i Oslo om organiseringen av Samisk Arkiv. Begge parter er enige om at Samisk Arkiv skal være en egen enhet direkte underlagt Riksarkivaren i Arkivverkets nye organisasjonsstruktur.</p>
<p>Partene er også enige om en felles målsetning om å styrke Samisk Arkiv for å ivareta arbeidet og ansvaret med et samisk riksdekkende arkiv. Samisk Arkiv har en viktig rolle for å forvalte og ta vare på den felles samiske hukommelse.</p>
<p>Det har vært gjennomført tre konsultasjoner til sammen om organiseringen av Samisk Arkiv i Arkivverket. Konsultasjonsprosessen har vært konstruktiv i forhold til å komme frem til en omforent løsning for Samisk Arkiv.</p>
<p>Saken legges frem for Sametingets plenum i uke 39, 28.-30.september i år for tilslutning til  organiseringen av Samisk Arkiv. Sametingsrådet har invitert Riksarkivaren til Karasjok for å overvære plenumsbehandlingen av Samisk Arkiv.</p>
<p>Sametingets plenum  -  026/16</p>
<p>Saken påbegynt 28.09.16 kl. 09.10  Votering  Det ble ikke votert over saken.  Protokoll tilførsler  Det ble ikke fremmet noen protokolltilførsler i saken.</p>
<p>Taleliste og replikkordskifte</p>
<p xml:lang="nno">Innlegg</p>
<p>Replikk</p>
<p>Aili Keskitalo, saksordfører</p>
<p>Vibeke Larsen</p>
<p xml:lang="sme">Mariann Wollmann Magga</p>
<p xml:lang="sme">Johan Vasara</p>
<p xml:lang="smn">Aili Keskitalo</p>
<p>Vibeke Larsen</p>
<p xml:lang="sme">Beaska Niillas</p>
<p xml:lang="sme">Johan Vasara</p>
<p xml:lang="sme">Mariann Wollmann Magga</p>
<p>Ronny Wilhelmsen</p>
<p xml:lang="sme">Beaska Niillas</p>
<p xml:lang="sme">Láilá Susanne Vars</p>
<p xml:lang="sme">Beaska Niillas</p>
<p>Vibeke Larsen</p>
<p xml:lang="sme">Mariann Wollmann Magga</p>
<p xml:lang="sme">Láilá Susanne Vars</p>
<p xml:lang="sma">Nora Marie Bransfjell</p>
<p xml:lang="smn">Aili Keskitalo</p>
<p>Vibeke Larsen</p>
<p xml:lang="sma">Nora Marie Bransfjell</p>
<p xml:lang="est">Per Mathis Oskal</p>
<p>Hartvik Hansen</p>
<p xml:lang="sme">Mariann Wollmann Magga</p>
<p>Hartvik Hansen</p>
<p>Silje Karine Muotka</p>
<p xml:lang="nno">Inger Eline Eriksen</p>
<p>Vibeke Larsen</p>
<p>Christina Henriksen</p>
<p>Silje Karine Muotka</p>
<p xml:lang="smj">Isak Mathis O. Hætta</p>
<p xml:lang="smn">Aili Keskitalo</p>
<p>Hartvik Hansen</p>
<p xml:lang="sme">Láilá Susanne Vars</p>
<p xml:lang="smj">Isak Mathis O. Hætta</p>
<p xml:lang="vep">10</p>
<p xml:lang="sme">Mariann Wollmann Magga</p>
<p xml:lang="sme">Beaska Niillas</p>
<p xml:lang="nno">Inger Eline Eriksen</p>
<p>Christina Henriksen</p>
<p xml:lang="sme">Mariann Wollmann Magga</p>
<p xml:lang="vep">11</p>
<p>Ann-Mari Thomassen</p>
<p xml:lang="sme">Mariann Wollmann Magga</p>
<p xml:lang="sme">Johan Vasara</p>
<p>Vibeke Larsen</p>
<p>Ann-Mari Thomassen</p>
<p xml:lang="vep">12</p>
<p xml:lang="sme">Sandra Márjá West</p>
<p xml:lang="vep">13</p>
<p>Per Andersen Bæhr</p>
<p xml:lang="vep">14</p>
<p>Henrik Olsen</p>
<p xml:lang="vep">15</p>
<p>Lars Filip Paulsen</p>
<p xml:lang="vep">16</p>
<p xml:lang="est">Thomas Åhrén</p>
<p xml:lang="vep">17</p>
<p xml:lang="sme">Láilá Susanne Vars</p>
<p xml:lang="vep">18</p>
<p>Ronny Wilhelmsen</p>
<p xml:lang="vep">19</p>
<p>Christina Henriksen</p>
<p xml:lang="vep">20</p>
<p>Silje Karine Muotka</p>
<p xml:lang="vep">21</p>
<p xml:lang="sme">John Kappfjell</p>
<p xml:lang="vep">22</p>
<p xml:lang="sme">Mariann Wollmann Magga</p>
<p xml:lang="vep">23</p>
<p>Aili Keskitalo, saksordfører</p>
<p xml:lang="nno">SP  - vedtak:</p>
<p>Sametingsrådets beretning om virksomheten tas til orientering.  Behandling av saken ble avsluttet 28.09.16 kl. 12.10</p>
<p xml:lang="sme">Ášši/Sak  027/16</p>
<p>Sametingets plenum</p>
<p>Kunngjøring av nye saker</p>
<p xml:lang="vep">Arkivsaknr.</p>
<p xml:lang="vep">16/3856</p>
<list><p type="listitem">Forslag 1:   Representant John Kappfjell, Ap</p>
<p type="listitem">Forslag 2:   Representant Vibeke Larsen, Ap</p>
<p type="listitem">Forslag 3:   Representant Vibeke Larsen, Ap</p>
<p type="listitem">Forslag 4:   Representant Ronny Wilhelmsen, Ap</p>
<p type="listitem">Forslag 5:   Representant Geir Are Winther, FrP</p>
<p type="listitem">Forslag 6:   Representant Sandra  Márjá  West, NSR</p>
<p type="listitem" xml:lang="sme">Forslag 7:   Representant Piera Heaika Muotka, NSR</p>
<p type="listitem">Forslag 8:   Representant Torbjørg Leirbakken,  Árja</p>
<p type="listitem">Forslag 9: Representant Inger Eline Eriksen, Árja</p>
<p type="listitem" xml:lang="sme">Forslag 10: Representant Beaska Niilas, NSR/SáB</p>
</list><p>Sametingets plenum  -  027/16</p>
<p>Saken påbegynt 28.09.16 kl. 15.00</p>
<p>Forslag 1:   Representant John Kappfjell, Ap</p>
<p xml:lang="nno">Helsetjeneste for tamrein</p>
<p>Den seneste utviklingen i utbredelsen av Chronic Wasting Disease viser at det vil være nødvendig med etablering av landsomfattende helsetjeneste for tamrein. Det er stor fare for at smittsomme sykdommer kan bli spredt med økt menneskelig reiseaktivitet over landegrensene og over kontinentene, ofte er kjæledyr verter for smitte som kan overføres til viltet i utmarka.</p>
<p>Innen andre primærnæringer har man bygd opp helsetjenester i husdyrholdet og i oppdrettsnæringen. Innen disse næringene kan man vise til gode erfaringer med disse helsetjenestene.</p>
<p>Veterinærinstituttet sammen med Mattilsynet er de organer som er tilsynsmyndighet med hensyn til dyrehelsetilstanden generelt. En helsetjeneste for rein vil kunne gi næringen råd i hvordan håndtere forekommende trusler, samtidig som helsetjenesten kan bidra med kompetanse innen forskning  relatert til sykdommer på rein. Som et forebyggende tiltak kan en helsetjeneste for tamrein kunne forhindre katastrofer innen næringen.</p>
<p>Vi anmoder sametingsrådet til å ta initiativ til opprettelse av en ordning med helsetjeneste for tamrein  .</p>
<p>Forslag 2:   Representant Vibeke Larsen, Ap   Samisk pressestøtte</p>
<p>I forskriften til tilskudd til samiske aviser står følgende: -  Tilskuddet til samiske aviser og samisk språklige avissider skal legge til rette for demokratisk debatt, meningsdanning og språkutvikling i det samiske samfunnet.</p>
<p>Avisene er viktige byggesteiner i et demokrati og samiske aviser har i tillegg en språkdimensjon som skal ivaretas. Den samiske pressestøtten skal ikke bare være tilstede for debatt, men også bidra til språkutvikling i det samiske samfunnet.</p>
<p>Vi har 3 samiske skriftspråk hvorpå 2 skriftspråk er henvist til å få 4 % av den samiske pressestøtten. Det sier seg selv at det neppe blir et stort bidrag til sør- og lulesamisk debatt- og språkutvikling med 4 %. Det vil heller ikke bli mer debatt- og språkutvikling totalt i Sápmi om andelen til lule- og sørsamisk økes uten at potten i seg selv øker.</p>
<p>Samtidig med språkdimensjonen ser vi at samisk presse også har behov for å bidra til debatt på ulike digitale plattformer. I dag gis støtte bare til papiraviser, mens trenden viser at også Sápmi i større og større grad benytter seg av digitale plattformer for å lese nyheter og bidra i samfunnsdebatten. De økonomiske rammevilkårene for samiske aviser må økes samtidig som det må gis rom for nyutvikling også for de samiske avisene.</p>
<p>Vi anmoder sametingsrådet å bidra til at vi får en samisk pressestøtte som er anno 2016 både med hensyn til den digitale utviklingen og våre 3 likeverdige skriftspråk.</p>
<p>Forslag 3:   Representant Vibeke Larsen, Ap</p>
<p xml:lang="nno">Áillohaš-senter</p>
<p>Sápmis fremste multikunstner, pioneren blant scenejoikere, moderne samisk forfatterskap, dramaturgi og en ofelaš på filmlerretet - Nils Aslak Valkeapää - etterlot oss et rikt ettermæle som i dag utgjør en betydelig del av vår kunstneriske kulturarv. En del av denne kulturarven etterlot Áillohaš til én av hans hjemplasser, Kautokeino, der ikke bare Påskefestivalen og Sámi Grand Prix står i hans navn - men også 33 akrylmalerier og 16 fotografier som Áillohaš i sin tid ga som gave til Kautokeino kommune.</p>
<p>Arbeiderpartiet er kjent med at Kautokeino kommune pr. idag mangler lokaliteter for utstilling av disse verkene, og at kommunen heller ikke har den nødvendige konserveringsfaglige kompetansen til å sikre og forvalte verkene på en trygg nok måte. For å sikre maleriene for fremtiden har kommunen sett seg tvunget til å pakke maleriene ned i magasin inntil man finner en løsning der verkene igjen kan stilles ut for publikum.</p>
<p>Arbeiderpartiet mener at sikringen og formidlingen av Áillohaš' sin kunstneriske arv angår hele det samiske samfunnet, og at det er urimelig å forvente at én enkelt kommune alene skal bære kostnadene av forvaltning og eventuell utstilling av maleriene.</p>
<p>Arbeiderpartiet ber derfor sametingsrådet gå i dialog med Kautokeino kommune, Finnmark fylkeskommune, FeFo, RDM og andre aktuelle parter med mål å sikre finansiering av forvaltningen og drøfte investeringstiltak som er nødvendige for å ta vare på Áillohaš samlingen.</p>
<p>Arbeiderpartiet er kjent med at et eget  Áillohaš-senter  tidligere er foreslått samlokalisert med det nye bygget til Nasjonalteateret Beaivváš, en løsning som vi mener kan være verdt å se nærmere på.</p>
<p>Forslag 4:   Representant Ronny Wilhelmsen, Ap</p>
<p>Strategisk fiskeripolitisk utvalg</p>
<p>Etter oppfølgingen av <span type="quote">«NOU 2008: 5 Retten til fiske i havet utenfor Finnmark»</span> (kystfiskeutvalget) har de som er bosatt i sjøsamiske områder fått en lovfestet rett til fiske. Samtidig ble det opprettet Fjordlinjer med forbud for fartøy over 15 meter å fiske innenfor disse linjene. Disse tiltakene sammen med et tilleggskvantum på 3000 tonn torsk (<span type="quote" xml:lang="isl">«Helga»</span> kvota) i sjøsamiske områder har gjort sitt til å sikre både rekruttering og tilgang på fisk i Finnmark og i deler av Troms og Nordland.</p>
<p>Arbeiderpartiet har i Sametinget flere ganger etterlyst oppfølging av sjøsamiske rettigheter og fiskeripolitiske spørsmål. Disse spørsmålene henger nøye sammen, fordi bosetting i sjøsamiske områder avhenger av tilgang på arbeid og arbeidsplasser. Her har fiskeri alltid vært bærebjelken, noen steder i kombinasjon med andre næringer som for eksempel jordbruk. Det er viktig å legge til rette for økt verdiskaping innen de tradisjonelle primærnæringene. Samtidig er det helt nødvendig å legge til rette for ny næringsvirksomhet for å sikre bosetting i samiske kyst- og fjordområder.</p>
<p>Langs kysten ser vi at trålerne ikke leverer fisken til industrien, selv om de har en plikt til å levere til utvalgte steder. Også her har Arbeiderpartiet tatt dette opp i Sametinget, men det ble ikke gjort noe før etter gjentatte henvendelser fra Sametingets talerstol. Det er viktig at Sametinget er aktiv og tydelig overfor pliktkommisjonen. Sametinget må være tydelig på at kommisjonen må utforme forslag til et regelverk som er i samsvar med leveringspliktens hensikt. Vi må kreve at trålkonsesjoner med leveringsplikt, fysisk lander fisken til de tilgodesette steder. Hvis dette ikke følges opp skal trålkvoten trekkes inn slik at andre fartøygrupper kan overta kvoten med leveringsforpliktelsene.</p>
<p>Fjordlinjer er etablert og Fjordfiskenemda har begynt sitt virke. Arbeiderpartiet fremmet en ny sak om å utvikle en politikk for denne nye forvaltningspraksisen. Dette forslaget ble delvis avvist fra et flertall i Sametinget.</p>
<p>Sametinget bør også arbeide for at den nedre lengdegrensen for adgang til kongekrabbefisket oppheves, og at sjølaksefisketidene utvides i kommende sesonger.</p>
<p>Jeg mener også det er behov for å se på hvordan man kan øke verdiskapingen av fjord- og kystfisket. Dette kan gjøres ved å forsterke satsingen på fersk fisk og kvalitet gjennom kvotebonusordninger, produktutvikling og merkevarebygging, turisme, taredyrking og tarehøsting ol.</p>
<p>Sist, men ikke minst bør Sametinget engasjere seg i spørsmål knyttet til fjordøkologi og havmiljø. Vår nære historie har vist hvor hardt sjøsamene rammes når økologien endrer seg, slik vi så etter selinvasjonen, kråkebolleinvasjonen og kongekrabbens ankomst. Det er også store utfordringer knyttet til klimaendringene og forsuring av havet. Bestandssituasjonen for sjøfuglene og store mengder plast i havet er også noe som må sees på.</p>
<p>Forvaltningsmyndigheten av ressursene i havet må kunne vurdere disse momentene sett fra et samisk/nordlig perspektiv, og vurdere om en større del av forvaltningen burde vært flyttet til samiske  områder.</p>
<p>På dette grunnlaget fremmer jeg forslag om å nedsette et strategisk fiskeripolitisk utvalg for å jobbe opp mot Regjering og Storting med saker som gjelder sjøsamiske forhold som fiskeri, rettigheter og sikring av bosettingen. Gjerne sammen med de nordnorske fylkeskommunene og samiske fjord- og kystkommuner.</p>
<p>Forslag 5:  Representant Geir Are Winther, FrP</p>
<p>Bedre målretting av tiltak</p>
<p>For at det offentliges tjenesteyting skal være rasjonell og effektiv, og sametingets virkemiddelapparat mer målrettet, er det viktig for besluttende organer å ha best mulig informasjon om virkemidlenes målgrupper.</p>
<p>Sametingets politikk innenfor språkforvaltning lider under det faktum at det ikke finnes oversikt over hvor mange som faktisk snakker samisk i Norge. Med bedre innsikt i dette vil sametingets og øvrig offentlig forvaltnings tjenesteyting bli både mer rasjonell og mer effektiv.</p>
<p>I Finland skaffes slik informasjon ved en enkel avkryssing på selvangivelsen, der alle innbyggere oppgir sitt morsmål. Enten det er norsk, samisk, urdu eller arabisk.</p>
<p>Fremskrittspartiet vil derfor be rådet fremme sak for sametinget om hvordan slik informasjon kan fremskaffes.</p>
<p>Forslag 6:   Representant Sandra  Márjá  West, NS  R   Samiske barns rett til samiskundervisning   Høsten er igjen tiden for skolestart. Og også denne høsten hører vi at samiske barn ikke får den undervisningen de har rett til. Samiske barn kommer til skoler som ikke har forberedt samiskundervsining for de. De kommer til tomme klasserom, tomme bokh  yller og fulle timeplaner hvor samisk ikke fikk plass – ikke denne høsten heller.  Nå er vi i slutten av september, barna har gått på skole i nesten syv uker. Enkelte skoler har enda ikke klart å sette i gang samiskundervisningen. Selv om det i fjor var akkurat likedan, og året før der og året før der igjen. Hvor mange undervisningstimer har barna mistet så langt? Får de noensinne tilbake denne undervisningen? Hvor lenge orker foreldrene å ta denne kampen?   Hver høst starter på samme måte. Det er en vanesak at foreldre og barn må kjempe for å få samiskundervisning. Det er nesten slik at man blir sjokkert om alt er i orden i forhold til samiskeundervisning første skoledag.   Sametinget må bruke alle krefter på å endre denne situasjonen, slik at samiske barns rettigheter bevares.</p>
<p xml:lang="sme">Forslag 7:   Representant Piera Heaika Muotka, NSR</p>
<p>Identifisering og kartlegging av samiske rettigheter Troms og sørover</p>
<p>For snart ni år siden, 3. desember 2007, overleverte Samerettsutvalget II sin utredning NOU 2007: 13 Den nye sameretten. Etter at høringsrunden ble avsluttet har lite skjedd i saken.</p>
<p>NSR er bekymret over at behandlingen av Den nye sameretten ikke går fremover, og ønsker at prosessen med å sluttføre Samerettsutvalget II sitt forslag starter opp igjen. Nå må arbeidet med å identifisere og kartlegge samiske rettigheter komme i gang, slik at vi endelig kan få en anerkjennelse av samiske rettigheter i områdene fra Troms og sørover.</p>
<p>Dokumenteringen og kartleggingen av samisk bruk av land og vann haster. Tradisjonelt har kunnskap mellom samer blitt overlevert muntlig. Det vil si at fortellingen om det samiske samfunnet, våre slekters historie, og kunnskapen om vårt folks bruk av våre land- og havområder har i stor grad blitt bevart og videreført gjennom fortellertradisjoner. Dermed vil grunnlaget for rettighetsavklaringer vedrørende samiske bruks- og eierrettigheter hovedsakelig bestå av muntlige rettskilder, og dette er kunnskap som gjerne de eldste i våre samfunn besitter. Det fremgår av muntlige kilders natur at vi er avhengige av å registrere og dokumentere kildeberetningene for at kunnskapsgrunnlaget kan brukes i framtiden. Dersom informanter dør, risikerer man også at viktige rettskilder og kunnskapen om allerede eksisterende rettigheter forsvinner. Derfor må det allerede nå iverksettes et arbeid med å samle inn og dokumentere samers historiske bruk av land og vann fra Troms og sørover. Det finnes allerede en veileder utarbeidet av Finnmarkskommisjonen for egen, frivillig eller lokal innsamling av muntlige kilder. Det er viktig at Sametinget bidrar til å spre informasjon om denne veilederen, men også støtte opp om og oppmuntre lokale prosesser for innsamling av muntlige kilder vedrørende samisk bruk av land- og havområder – for eksempel gjennom lokale samiske institusjoner, foreninger, og lignende.</p>
<p>Forslag 8:   Representant Torbjørg Leirbakken,  Árja</p>
<p>Reguleringen av krabbefisket i Finnmark</p>
<p>Norsk regulering av kongekrabbefiske i Finnmark er svært uforutsigbar og fiskerne vet aldri hva de kan vente seg.</p>
<p>Reglene er i dag at en fisker skal ha brutto omsetning på fisk tilsvarende kr 100 000 for å kunne ha 100 % krabbekvote. Nå foreslår Fiskarlaget Nord og Norges Fiskarlag å endre dette omsetningskravet til kr 500 000. Dette vil stenge ute flere samiske fiskere som hovedsaklig driver med småskalafiske. Samtidig er det er fremmet et forslag til endring av forskrift som vil åpne for at alle båter i Finnmark under 15 meter vil kunne fiske kongekrabbe øst for 26 grader øst (Nordkapp). Denne åpningen av nye fiskere vil redusere totalkvoten pr fartøy for de som har fiskerett øst for Nordkapp.</p>
<p>Árja påpeker at krabbefisket var en kompensasjon til de fiskere som kongekrabben var til størst ulempe for.</p>
<p>Árja ber Sametingsrådet utarbeide sak for Sametinget hvor reguleringen av kongekrabbefisket er tema  .</p>
<p>Forslag 9: Representant Inger Eline Eriksen, Árja</p>
<p xml:lang="sme">Sámedikki áŋgiruššan verddevuođa doalahit dan nammii ahte eastadit riidduid.</p>
<p>Árja er bekymret da det i Porsanger har oppstått konflikt mellom reindriftssamer og bygdebefolkningen. Bygdebefolkningen f.eks. i Goarahat området forteller at reinen beiter nå i området der den ikke har beitet før og at reindriftssamene har ført rein over på øyene uten å kommunisere om dette med bygdebefolkningen. Dette har innflytelse på bygdebefolkningens tradisjonelle tiltak og arbeid, da de på disse områder har saubukker på beite og der plukker de egg, multer, bær osv.</p>
<p>Árjja er av den formening at Sametinget må finne tiltak for å unngå slike konflikter. Vi mener at Sametinget må engasjere seg for å vitalisere verdde-skap (verddevuohta) på nye måter, slik at verdde-skap kan styrke felleskapet på samme måte som tidligere. Et tiltak kan være at det i hvert distrikt opprettes høringsorganer mellom reindriftssamene og bygdebefolkningen. Et slikt ordning kan også være en god start for Sametingets fremtidige intensjon om forvaltning av reindrift. God samarbeid mellom samiske næringer er veldig viktig for samiske næringers framtid.</p>
<p>Verdde-skap er grunnsteinen i det samiske samfunnet og alle politiske områder i Sametinget bør være inneforstått med det. Vi foreslår at Sametinget fremmer sak der det vurderes hvordan verdde-skap kan styrkes og opprettholdes i de forskjellige samfunnsområdene  .</p>
<p xml:lang="sme">Forslag 10: Representant Beaska Niilas, NSR/SáB</p>
<p>Samisk støtte til Rock Siux Tribeii</p>
<p>På Standing Rock Siux Tribe jord er det våknet til engasjement som er blitt kjent over hele verden. Dette engasjementet hat vekket oppmerksomhet, styrket urfolks kommunikasjon og</p>
<p>Sametinget bør komme med en sterk støtte til Standing Rock Siux folket i deres engasjement med å bevare deres jord. En slik støtte betyr mye for alle urfolkskonflikter.</p>
<p>NSR  Ber plenumsledelsen fremme n  y sak til plenum slik at et enstemmig Sameting kan utforme støttebrev som sendes til Standing Rock Siux Tribe.</p>
<p>Forslag til tekst på brev fra Plenum:</p>
<p xml:lang="eng">Sámi Solidarity with our indigenous relatives on Turtle Island</p>
<p xml:lang="eng">The sámi parliament on norwegian side stand in unity and solidarity with our</p>
<p xml:lang="eng">indigenous relatives in Standing Rock Sioux Tribe on Turtle</p>
<p xml:lang="eng">Island in the defense of the land and the fight to stop Dakota Access Pipeline.</p>
<p xml:lang="eng">Colonial intruders have for too long stolen, destroyed and disturbed Indigenous land, water and way of life.</p>
<p xml:lang="eng">The existence of indigenous people is under pressure all over the world. We won`t let this happen. We, indigenous peoples all over the world will not stop living, we can not accept colonial oppression and we will never stop fighting. May the fight be won and may justice be fulfilled.</p>
<p>Plenumledelsens innstilling:</p>
<list><p type="listitem">Nye saker nr. 1 - 9 oversendes sametingsrådet for videre behandling. Nye saker nr 10 <span type="quote">"Samisk støtte til Rock Siux Tribeii"</span> blir behandlet i plenum fredag.</p>
</list><p>Votering  Av 39 representanter var 32 til stede. Voteringen ble gjennomført i følgende rekkefølge:</p>
<list><p type="listitem">Plenumsledelsens ble vedtatt med 31 mot 1 stemme.</p>
</list><p>Protokoll tilførsler  Det ble ikke fremmet noen protokolltilførsler i saken.</p>
<p>Taleliste og replikkordskifte</p>
<p xml:lang="nno">Innlegg</p>
<p>Replikk</p>
<p xml:lang="sme">John Kappfjell</p>
<p>Vibeke Larsen</p>
<p xml:lang="nno">Inger Elin Utsi</p>
<p>Vibeke Larsen</p>
<p xml:lang="sme">Sandra Márjá West</p>
<p>Christina Henriksen</p>
<p>Hartvik Hansen</p>
<p>Vibeke Larsen</p>
<p>Ronny Wilhelmsen</p>
<p xml:lang="sme">Beaska Niillas</p>
<p>Christina Henriksen</p>
<p xml:lang="sme">Sandra Márjá West</p>
<p xml:lang="deu">Geir Arne Winther</p>
<p>Ronny Wilhelmsen</p>
<p xml:lang="sme">Sandra Márjá West</p>
<p xml:lang="deu">Geir Arne Winther</p>
<p>Ellen Kristine Saba</p>
<p xml:lang="sme">Piera Heaika Muotka</p>
<p xml:lang="sme">John Kappfjell</p>
<p xml:lang="deu">Geir Arne Winther</p>
<p xml:lang="sme">Piera Heaika Muotka</p>
<p>Torbjørg Leirbakken</p>
<p>Ronny Wilhelmsen</p>
<p xml:lang="sme">Beaska Niillas</p>
<p xml:lang="nno">Inger Eline Eriksen</p>
<p>Ronny Wilhelmsen</p>
<p>Marit Kirsten Anti Gaup</p>
<p xml:lang="nno">Inger Eline Eriksen</p>
<p xml:lang="vep">10</p>
<p xml:lang="sme">Beaska Niillas</p>
<p>Jørn Are Gaski, til forr. orden</p>
<p xml:lang="sma">Eva Maria Fjellheim</p>
<p>Vibeke Larsen</p>
<p xml:lang="sme">Beaska Niillas</p>
<p xml:lang="nno">SP  - vedtak:</p>
<p>Nye saker nr. 1 - 9 oversendes sametingsrådet for videre behandling. Nye saker nr 10 <span type="quote">"Samisk støtte til Rock Siux Tribeii"</span> blir behandlet i plenum fredag.</p>
<p>Saken avsluttet 28.09.16 kl 16.15</p>
<p xml:lang="sme">Ášši/Sak  028/16</p>
<p>Sametingets plenum</p>
<p>Spørsmål til Sametingsrådet</p>
<p xml:lang="vep">Arkivsaknr.</p>
<p xml:lang="vep">16/3856</p>
<p>Spørsmål 1:  Representant  Christina Henriksen, NSR/NSR-SáB  – Sirma oppvekstsenter</p>
<p>Spørsmål 2  :   Representant  Inger Eline Eriksen, Árja – Rapport om samenes rettighetssituasjon i Norge</p>
<p>Spørsmål  3:   Representan  t Laila Susanne Vars, Árja –  Etablering av Árbediehtoguovddáš som et resultat av Sámi allaskuvlas pilotprosjekt</p>
<p>Spørsmål  4:   Representan  t Eva Fjellheim, ÅaSG –  Arbeid for en samisk sannhetskommisjon</p>
<p>Sametingets plenum  -  028/16</p>
<p>Saken påbegynt 28.09.16 kl. 16.45  Votering  Det ble ikke votert over saken.  Protokoll tilførsler  Det ble ikke fremmet noen protokolltilførsler i saken.  Taleliste og replikkordskifte</p>
<p xml:lang="nno">Innlegg</p>
<p>Replikk</p>
<p>Christina Henriksen</p>
<p>Silje Karine Muotka</p>
<p>Christina Henriksen</p>
<p xml:lang="nno">Inger Eline Eriksen</p>
<p xml:lang="smn">Aili Keskitalo</p>
<p xml:lang="sme">Láilá Susanne Vars</p>
<p>Henrik Olsen</p>
<p xml:lang="sme">Láilá Susanne Vars</p>
<p>Henrik Olsen</p>
<p xml:lang="sma">Eva Maria Fjellheim</p>
<p>Henrik Olsen</p>
<p xml:lang="nno">Inger Eline Eriksen</p>
<p xml:lang="sme">Sandra Márjá West</p>
<p xml:lang="sme">Láilá Susanne Vars</p>
<p xml:lang="sma">Eva Maria Fjellheim</p>
<p>Henrik Olsen</p>
<p xml:lang="nno">SP  - vedtak:</p>
<p>Behandlingen av saken ble avsluttet 28.09.16 kl. 17.30</p>
<p xml:lang="sme">Ášši/Sak  029/16</p>
<p>Sametingets plenum</p>
<p xml:lang="sme">Ášši/Sak  007/16</p>
<p>Nærings- og kulturkomiteen</p>
<p>Forslag til avtale mellom Norge og Finland om fiske i Tanavassdraget</p>
<p xml:lang="vep">Arkivsaknr.</p>
<p xml:lang="vep">15/107</p>
<p xml:lang="dan">Behandlinger</p>
<p>Politisk nivå</p>
<p>Møtedato</p>
<p>Saksnr.</p>
<p>Sametingsrådet</p>
<p xml:lang="vep">29.08.16</p>
<p xml:lang="sme">SR 129/16</p>
<p>Nærings- og kulturkomiteen</p>
<p xml:lang="vep">26. – 27.09.16</p>
<p xml:lang="kal">NKK</p>
<p>Sametingets plenum</p>
<p xml:lang="vep">28. – 30.09.16</p>
<p xml:lang="vep">SP 29/16</p>
<p>Vedlegg</p>
<p>Forslag og merknader</p>
<p>Sametingsrådets forslag til innstilling:</p>
<p>Sametinget viser til det foreliggende forslag til avtale mellom Norge og Finland om fisket i Tanavassdraget og tilhørende reguleringer</p>
<p>Sametinget avviser forslaget og de tilhørende reguleringer i sin helhet og viser i denne sammenheng til at man verken på norsk eller finsk side har klart å komme til enighet med Sametingene og lokale rettighetshavere. Forslaget mangler derfor lokal forankring og legitimitet.</p>
<p>Byrdefordelingen mellom lokale rettighetshavere og tilreisende fiskere er urimelig og hensyntar ikke eksisterende rettigheter. Det foreliggende forlag er i stedet i realiteten et inngrep i eksisterende rettigheter gjennom en forfordeling av ikke- rettighetshavere på bekostning av rettighetshavere. De ekspropriasjonsrettslige sider ved  reguleringsforslaget er ikke utredet.</p>
<p>Sametinget viser til at en helt sentral målsetning for forhandlingene med Finland har vært at tilreisendes fiske skal reduseres mer enn lokalbefolkningens. Det foreliggende reguleringsforslaget ivaretar ikke denne målsetningen da det i beste fall rammer lokale garn og stangfiskere, samt tilreisende turister  likt  . Dette er i seg selv et brudd på folkerettens regler om fisket som materielt kulturgrunnlag i tanadalen og på forhandlingsdelegasjonens egen instruks.</p>
<p>I følge tallmateriale fra lokale organisasjoner og TF rammer reguleringsforslaget faktisk de med de sterkest vernede rettighetene, hardest, både når det gjelder reduksjon i fisketid og reduksjon i antatt fangst. Tilreisende fiskere, som ikke har noen rettigheter rammes mildere enn alle andre.</p>
<p>Det er en stor mangel ved reguleringsforslaget at dette ikke gjenspeiler den historiske utviklingen i fisket de siste tiår der særlig garnfiskerne frivillig har redusert sitt fiske betraktelig. Antall garnfiskere har også gått betraktelig ned. I samme periode har turistfisket vokst ut av kontroll.</p>
<p>Sametinget ser behovet for visse begrensninger i fisket i Tanavassdraget av hensyn til laksebestanden. Sametinget er derfor villige til å være med på å rydde opp i situasjonen, men dette må skje slik at vi kan få en løsning som har legitimitet blant rettighetshavere og lokalbefolkningen. Samtidig må så vel prosess som løsning ligge innenfor udiskutable folkerettslige rammer.</p>
<p>Sametinget tilråder derfor at forhandlingene så snart som mulig gjenopptas og at dette skjer gjennom et lokalt initiativ der rettighetshavere og kommuner på begge sider sammen utarbeider et videre forhandlingsgrunnlag som både ivaretar en bærekraftig tanalaksforvaltning og en rettferdig byrdefordeling. Med rettferdig mener Sametinget her at rettighetshavernes ulike rettigheter må respekteres slik det følger av tanalovens §§4 og 5, og at reguleringer må skje slik at lokale rettighetshavere rammes mildere av reduksjonene i fisket enn tilreisende fiskere</p>
<p>Sametinget viser til at det allerede er kontakt mellom organisasjoner og rettighetshavere og at det er en reell vilje til forhandlinger, så lenge dette kan skje på egne og lokale premisser.</p>
<p>Sametinget vil også trekke frem at sjølaksefiskerne på norsk side rammes indirekte av forslaget. Sametingsrådet støtter sjølaksefiskernes krav om at også sjølaksefisket må synliggjøres i dette arbeidet og inngå i en rettferdig byrdefordeling, gjennom at sjølaksefiskernes synspunkter innhentes og at statlige myndigheter konsulterer med sjølaksfiskerne forut for at de reelle beslutninger om eventuelle reduksjoner i sjølaksefisket fattes.</p>
<p>Lokale fiskere har hatt og har fortsatt liten tillit til den statlige forvaltningen av elva, dette skyldes ulike forhold. En gjennomgående erfaring er at hver gang man har gått med på reduksjoner som man ble forespeilet var midlertidige, ble disse gjort permanente.</p>
<p>En annen stor mangel er at kompenserende tiltak er utelatt, om det er slik at man vurderer reguleringer som i realiteten er en overføring av rettigheter fra trinnhøyere rettigheter til turister uten rettigheter eller trinnlavere rettigheter slik som det lokale stangfisket, må inngripende myndigheter kompensere økonomisk for dette både direkte til skadelidende rettighetshaver, men også til TF som forvalter. Dette følger av alminnelige ekspropriasjonsrettslige regler.</p>
<p>Sametinget understreker at på norsk side er det naturlig at det er særlig TF, som uavhengig rettighetshaverorgan, som er den nærmeste til å sikre at de løsninger som velges har den nødvendige lokale forankring og ivaretar lokale rettighetshaveres interesser i tilstrekkelig grad. Det er derfor av avgjørende betydning at avtalen og de tilhørende reguleringer er omforent med det til enhver tid sittende styre i TF.</p>
<p>Sametinget påpeker videre at forskningen på tanalaksen må styrkes gjennom økonomisk støtte fra statene. I tillegg bør det arbeides med å skape flere uavhengige forskermiljøer med tilhørighet til tanavassdraget. Forskningen må suppleres med lokale tradisjonsviteres kunnskaper på en slik måte at tradisjonell forskning og tradisjonell kunnskap tillegges like stor vekt. På denne måten vil også forskningen få den nødvendige legitimitet i lokalbefolkningen.</p>
<p>Sametinget ønsker å sette hovedfokus på veien videre og muligheten til å finne gode omforente løsninger. Det er likevel nødvendig å påpeke at forhandlingsprosessen og særlig avslutningen på denne har foregått på en måte som både strider mot intern rett og folkerettens regler om urfolk og minoriteter. Det vises i denne sammenheng særlig til tanalovens §6, tredje ledd. Forhandlingene som ledet frem til det foreliggende forslag til avtale mellom Norge og Finland om fisket i Tanavassdraget og tilhørende reguleringer ble sluttført uten at medlemmene i delegasjonen var informert eller hadde fått anledning til å fremføre sine merknader og å ta en helhetlig stilling til avtalen og reguleringene. Sametinget legger til grunn at en slik krenkelse av samenes prosessuelle rettigheter ikke forekommer i fremtiden.</p>
<p>Nærings- og kulturkomiteen  -  007/16</p>
<p xml:lang="nno">NKK  - vedtak:</p>
<p>Innledning</p>
<p>Sametingets nærings og kulturkomite har behandlet sak 29/16 om Forslag til avtale mellom Norge og Finland om fiske i Tanavassdragget. Klima- og miljødepartementet har frammet en ny avtale om fiske i Tanavassdragets. Forhandlingsdelegasjonen har forhandlet sid 2012.</p>
<p>Forhandlingsforslaget har to vedlegg. I vedlegg 1 finner vi virkeområde og i vedlegg 2 finner vi de nye forskrifter for fiske.</p>
<p xml:lang="dan">Komiten foreslår følgende:</p>
<p>Merknader</p>
<p>Medlemmet fra Fremskrittspartiet Arthur Tørfoss fremmet følgende merknad:</p>
<p>Finske og norske forhandlere har nylig lagt frem utkast til ny overenskomst og fiskeregler for Tanavassdraget, som på en lang strekning danner riksgrense mellom de to landene.</p>
<p>Disse utkastene ble sendt på høring 30.6. d.å. og høringsfristen var 12.8, Høringssvarene er publisert på Klima- og miljødepartementets hjemmeside. Flere av disse påpeker forhold som tilsier at avtalen enten må reforhandles, eller sies opp. Dette medlemmet vil fraråde at avtalen legges fram for Stortinget til godkjenning slik den ligger nå. Dette vil vi begrunne som følger:</p>
<p>Involvering av lokalbefolkningen – kort høringsfrist</p>
<p>Et forhold som ikke gjelder det materielle innholdet i overenskomsten og fiskereglene, er den knappe tidsfristen for høringen. Laksefisket er en sak som er meget viktig for befolkningen i Tanadalen, på begge sider av grensen. Spørsmålet er derfor om hvor demokratisk forsvarlig det var å sende forslagene til høring midt i laksefisket og fellesferien, noe som også påpekes fra flere av høringsinstansene.</p>
<p>Lovligheten ved manglende involvering av forvaltningsorganet på norsk side av</p>
<p>Tanavassdragets fiskeforvaltning (TF) har også flere merknader om mangler ved prosessuelle forhold i forbindelse med forhandlingsprosessen. TF er som kjent etter forskriften om lokal forvaltning av fisk og fisket i Tanavassdraget (04.02.2011) det fiskeforvaltningsorganet, som</p>
<p>skal ha ansvar for å forvalte fisken og fisket i vassdraget, herunder organisering av fisket og salg av fiskekort, overvåking av fiskebestandene, oppsyn med fisket, fangstrapportering og informasjon (§ 6, første ledd).</p>
<p>I høringsuttalelsen fra TF heter det at dette organet (og Sametinget) ikke var orientert om de avsluttende forhandlingene med Finland på forsommeren i år, men at disse ble gjennomført i hemmelighet av embetsmenn fra Norge og Finland. I ettertid ble man meddelt resultatet – dvs. det som har vært ute på høring.</p>
<p>Dette har skjedd til tross for at Tanaloven (LOV-2014-06-20-51) har klare bestemmelser om TFs medvirkning i forhandlingene:</p>
<p>Utarbeidelse av forskrifter og forhandlingene med Finland om fisket i lakseførende deler av Tanavassdraget skal skje i samråd med Tanavassdragets fiskeforvaltning og Sametinget (§ 6, siste ledd).</p>
<p>I den juridiske vurderingen av dette som er gjort for TF, heter det at Overnevnte anses (…) å ha skjedd i strid med tanaloven § 6 tredje ledd, og slik denne må forstås i lys av Norges folkerettslige forpliktelser.</p>
<p>Enkelte av høringssvarene anfører at elvedalsbefolkningens tradisjonelle kunnskap om naturlige forhold som kan påvirke laksebestanden(e) ikke har vært en del av kunnskapsgrunnlaget for forhandlingene.</p>
<p>TF skriver i sin høringsuttalelse at det helt sentrale dokumentet – selve overenskomsten – heller ikke ble behandlet på det siste forhandlingsmøtet hvor man deltok, 19. og 20. mai d.å.</p>
<p>Finsk innflytelse over norsk sjølaksefiske</p>
<p>Flere høringsinstanser har også sterkt kritiske merknader til at Finland skal gis innflytelse over reguleringen av sjølaksefisket på norsk territorium. Jf. artikkel 3, pkt. 2:</p>
<p>Forslag til endringer i reguleringene av sjølaksefisket i Finnmark skal sendes ansvarlig myndighet i Finland til uttalelse før vedtak treffes.</p>
<p>Det vises til høringsuttalelsen fra Nærings- og fiskeridepartementet som sier:</p>
<p>«I artikkel 3 er det foreslått et pkt. 2 om at <span type="quote">"Forslag til endringer i reguleringene av sjølaksefisket i Finnmark skal sendes ansvarlig myndighet i Finland til uttalelse før vedtak treffes"</span>. Dette medlemmet vil påpeke at det geografiske virkeområdet for avtalen ellers er avgrenset til vassdraget.</p>
<p>Nærings- og fiskeridepartementet ser det som lite naturlig å involvere Finland i reguleringene av sjølaksefisket, selv om det i sjøen høstes laks som er på vandring til Tanavassdraget for å gyte. Det er rimelig forutsigbart hva Finland vil mene om sjølaksefisket i Finnmark som ikke vanligvis er i deres interesse. Å invitere Finland til uttalelse før vedtak treffes, synes lite hensiktsmessig om ikke Finlands synspunkter skal tillegges vekt.</p>
<p>Det finske elvefisket etter laks i Tanavassdraget har som kjent vært sterkt økende over lang tid, og avtalen synes ikke å ville bidra til å redusere dette. I samme periode har det tradisjonsrike sjølaksefisket blitt betydelig redusert gjennom reguleringer. Vi legger til grunn at norske myndigheter i størst mulig grad også ivaretar interessene i sjølaksefisket, og at det unngås ytterligere omfordeling mht. hvem som skal høste overskuddet av denne ressursen.</p>
<p>På bakgrunn av ovennevnte ber dette medlemmet om at forslaget til pkt. 2 i artikkel 3 utgår.»</p>
<p>Dette medlemmet er uenig i forslaget om å overføre norsk beslutningsmyndighet i kystsonen til et annet land.</p>
<p>Nye rettighetshavere i Tanavassdraget</p>
<p>I høringsrunden er det flere som har reagert på at det i fiskereglene innføres en ny fiskerettshavergruppe Tanavassdraget, etter finsk fiskerilovgivning. Jf. forslagets paragraf 2, pkt. 2. Dette gjelder personer som ikke er fast bosatt i Tanavassdragets elvedaler.</p>
<p>I praksis er det finske hytteeiere med selveiertomt, som heretter skal ha rett til å drive blant annet dorgefiske på samme vilkår som lokalbefolkningen langs vassdraget (unntatt en viss avkorting i slutten av sesongen), og det avsettes 3600 døgnkort til denne gruppen.</p>
<p>Det kan ikke være riktig at finsk eiendomslovgivning skal bidra til å øke fiskepresset i vassdraget, gjennom at gruppen finske hytteeiere også gis rett til å drive fiske på norsk side av grenselinjen. Dette medlemmet vil også be statsråden vurdere realismen i å få med lokalbefolkningen på nye reguleringer når det er nødvendig, samtidig som man slipper nye fiskere med nye rettigheter til i elva.</p>
<p>Krav om nye forhandlinger</p>
<p>Mange lokale instanser langs Tanavassdraget har bedt om at de mange uklarhetene og formelle manglene ved de fremforhandlede dokumentene, må føre til nye forhandlinger hvor rettighetshaverne på begge sider av vassdraget får en sentral rolle.</p>
<p>Dette medlemmet er uenig i at finsk eiendomslovgivning skal gi rett til fiske på norsk side av vassdraget. Vi er også spørrende til byrdefordelingen – hva reduksjoner i fisket angår – er rimelig og rettferdig mellom de ulike redskapsgruppene. Dét er også sterkt anfektet fra lokalt hold.</p>
<p>Dette medlemmet håper at regjeringen vil vektlegge synspunktene fra lokalbefolkningen og stortingsrepresentantene fra fylket.</p>
<p>Forslag</p>
<p>Forslag  fra medlemmene i Arbeiderpartiet (AP  )  Mariann Wollmann Magga, Per Mathis Oskal,  Norske Samers Riksforbund (NSR)  Mathis N. Eira, Nora Bransfjell og Tor Gunnar Nystad  ,  Norske Samers Riksforbund/Samefolkets parti (NSR/SfP)Christina Henriksen  ,  Flyttsamelista Per A. Bæhr,  Árja Inger Eline Eriksen og Samer sørpå Marie T  h  erese Nordsletta Aslaksen.</p>
<p>Forslag 1</p>
<p xml:lang="nno">Tradisjonskunnskap</p>
<p>Tillegg i nest siste avsnitt etter 3 setning: (Forskningen må suppleres med lokale….)</p>
<p>Tradisjonskunnskapen bidrar til å forklare sammenhengene mellom menneskelig aktivitet og økologi tydeligere enn den mye yngre forskningsbaserte kunnskapen. Av den grunn har man i  Naturmangfoldloven stadfestet myndighetenes forpliktelse til å vektlegge den erfaringsbaserte kunnskapen, og da spesielt trukket frem den samiske bruken av naturen og naturressursene  .</p>
<p>Forslag 2</p>
<p>Avsnitt 2 endres til:</p>
<p>Sametinget avviser forslaget og de tilhørende reguleringer i sin helhet. Etter Sametingets syn er avtaleutkastet for det første i strid med lokalbefolkningens langvarige og tradisjonsbaserte fiskerettigheter. For det annet er reguleringene gjort uten at lokalbefolkningens erfaringsbaserte tradisjonskunnskap er vektlagt. For det tredje strider avtaleforslaget med nasjonalstatenes konsultasjonsplikt med rettighetshavere og samer som urfolk.</p>
<p>Sametinget viser til at man verken på norsk eller finsk side har klart å komme til enighet med Sametingene og lokale rettighetshavere. Forslaget mangler derfor lokal forankring og legitimitet.</p>
<p>Endring i avsnitt 5</p>
<p><span type="quote">"TF" endres til "Tanavassdragets Fiskeforvaltning (TF)"</span></p>
<p>Endring i avsnitt 8 siste setning:  Med rettferdig byrdefordeling mener Sametinget her for det første at rettighetshavernes ulike rettigheter må respekteres slik det følger av tanaloven §§ 4 og 5. For det annet må reguleringer først og fremst skje slik at lokale rettighetshavere ikke rammes av reduksjonene i fisket. Det er de tilreisendes fiske som må reduseres først og dette omfatter også hytteeiere som ikke er bosatt ved Tanavassdraget.</p>
<p>Avsnitt 10 endres til:  Sametinget vil også trekke frem at sjølaksefiskerne på norsk side rammes både direkte og indirekte av forslaget. Sametinget er sterkt kritisk til at Finland gjennom avtaleutkastet gis muligheten til å påvirke reguleringen av sjølaksefiske på norsk territorium. Videre signaliserer myndighetene at man ønsker den samme reduksjonen i sjølaksefisket. Sametinget støtter sjølakefiskernes krav om at også sjølaksefisket må synliggjøres i arbeidet med avtalen og inngå i en rettferdig byrdefordeling. Sjølaksefiskernes synspunkter må innhentes og statlige myndigheter må konsulteres med sjølaksefiskerne før det igangsettes arbeid med eventuelle reduksjoner i sjølaksefisket. Det påpekes sjølaksefiskere anses som rettighetshavere som både har et materielt vern og et prosessuelt vern etter folkeretten.</p>
<p>Avsnitt 12 ny første setning:  Overføring av rettigheter må i ethvert tilfelle vurderes i forhold til nasjonalstatenes forpliktelser etter folkeretten overfor samene som urfolk, jf. tanaloven § 3.</p>
<p>Komiteens tilrådning</p>
<p>Komiteen har ikke flere merknader eller forslag og råder Sametinget å vedta følgende: Sametinget støtter for øvrig sametingsrådets forslag til innstilling</p>
<p>Sametingets plenum  -  029/16</p>
<p>Forslag 3 - Fremskrittspartiet, Høyre og Nordkalottfolket - Representant Arthur Tørfoss</p>
<p>Forslag til ny avtale mellom Norge og Finland om fisket i Tanavassdraget</p>
<p>Finske og norske forhandlere har nylig lagt frem utkast til ny overenskomst og fiskeregler for Tanavassdraget, som på en lang strekning danner riksgrense mellom de to landene.</p>
<p>Disse utkastene ble sendt på høring 30.6. d.å. og høringsfristen var 12.8, Høringssvarene er publisert på Klima- og miljødepartementets hjemmeside. Flere av disse påpeker forhold som tilsier at avtalen enten må reforhandles, eller sies opp. Sametinget fraråder at avtalen godkjennes slik den foreligger nå. Sametinget vil begrunne dette som følger:</p>
<p>Involvering av lokalbefolkningen – kort høringsfrist</p>
<p>Et forhold som ikke gjelder det materielle innholdet i overenskomsten og fiskereglene, er den knappe tidsfristen for høringen. Laksefisket er en sak som er meget viktig for befolkningen i Tanadalen, på begge sider av grensen. Spørsmålet er derfor om hvor demokratisk forsvarlig det var å sende forslagene til høring midt i laksefisket og fellesferien, noe som også påpekes fra flere av høringsinstansene.</p>
<p>Lovligheten ved manglende involvering av forvaltningsorganet på norsk side Tanavassdragets fiskeforvaltning (TF) har også flere merknader om mangler ved prosessuelle forhold i forbindelse med forhandlingsprosessen. TF er som kjent etter forskriften om lokal forvaltning av fisk og fisket i Tanavassdraget (04.02.2011) det fiskeforvaltningsorgan, som skal ha ansvar for å forvalte fisken og fisket i vassdraget, herunder organisering av fisket og salg av fiskekort, overvåking av fiskebestandene, oppsyn med fisket, fangstrapportering og informasjon (§ 6, første ledd).</p>
<p>I høringsuttalelsen fra TF heter det at dette organet (og Sametinget) ikke var orientert om de avsluttende forhandlingene med Finland på forsommeren i år, men at disse ble gjennomført i hemmelighet av embetsmenn fra Norge og Finland. I ettertid ble man meddelt resultatet – dvs. det som har vært ute på høring.</p>
<p>Dette har skjedd til tross for at Tanaloven (LOV-2014-06-20-51) har klare bestemmelser om TFs medvirkning i forhandlingene:</p>
<p>Utarbeidelse av forskrifter og forhandlingene med Finland om fisket i lakseførende deler av Tanavassdraget skal skje i samråd med Tanavassdragets fiskeforvaltning og Sametinget (§ 6, siste ledd).</p>
<p>I den juridiske vurderingen av dette som er gjort for TF, heter det at Overnevnte anses (…) å ha skjedd i strid med tanaloven § 6 tredje ledd, og slik denne må forstås i lys av Norges folkerettslige forpliktelser.</p>
<p>Enkelte av høringssvarene anfører at elvedalsbefolkningens tradisjonelle kunnskap om naturlige forhold som kan påvirke laksebestanden(e) ikke har vært en del av kunnskapsgrunnlaget for forhandlingene.</p>
<p>TF skriver i sin høringsuttalelse at det helt sentrale dokumentet – selve overenskomsten – heller ikke ble behandlet på det siste forhandlingsmøtet hvor man deltok, 19. og 20. mai d.å.</p>
<p>Finsk innflytelse over norsk sjølaksefiske</p>
<p>Flere høringsinstanser har også sterkt kritiske merknader til at Finland skal gis innflytelse over reguleringen av sjølaksefisket på norsk territorium. Jf. artikkel 3, pkt. 2:</p>
<p>Forslag til endringer i reguleringene av sjølaksefisket i Finnmark skal sendes ansvarlig myndighet i Finland til uttalelse før vedtak treffes.</p>
<p>Det vises til høringsuttalelsen fra Nærings- og fiskeridepartementet som sier:</p>
<p>«I artikkel 3 er det foreslått et pkt. 2 om at <span type="quote">"Forslag til endringer i reguleringene av sjølaksefisket i Finnmark skal sendes ansvarlig myndighet i Finland til uttalelse før vedtak treffes"</span>. Vi vil påpeke at det geografiske virkeområdet for avtalen ellers er avgrenset til vassdraget.</p>
<p>Nærings- og fiskeridepartementet ser det som lite naturlig å involvere Finland i reguleringene av sjølaksefisket, selv om det i sjøen høstes laks som er på vandring til Tanavassdraget for å gyte. Det er rimelig forutsigbart hva Finland vil mene om sjølaksefisket i Finnmark som ikke vanligvis er i deres interesse. Å invitere Finland til uttalelse før vedtak treffes, synes lite hensiktsmessig om ikke Finlands synspunkter skal tillegges vekt.</p>
<p>Det finske elvefisket etter laks i Tanavassdraget har som kjent vært sterkt økende over lang tid, og avtalen synes ikke å ville bidra til å redusere dette. I samme periode har det tradisjonsrike sjølaksefisket blitt betydelig redusert gjennom reguleringer. Vi legger til grunn at norske myndigheter i størst mulig grad også ivaretar interessene i sjølaksefisket, og at det unngås ytterligere omfordeling mht. hvem som skal høste overskuddet av denne ressursen.</p>
<p>På bakgrunn av ovennevnte ber vi om at forslaget til pkt. 2 i artikkel 3 utgår.»</p>
<p>Vi er uenige i forslaget om å overføre norsk beslutningsmyndighet i kystsonen til et annet land.</p>
<p>Nye rettighetshavere i Tanavassdraget</p>
<p>I høringsrunden er det flere som har reagert på at det i fiskereglene innføres en ny fiskerettshavergruppe Tanavassdraget, etter finsk fiskerilovgivning. Jf. forslagets paragraf 2, pkt. 2.  Dette gjelder personer som ikke er fast bosatt i Tanavassdragets elvedaler.</p>
<p>I praksis er det finske hytteeiere med selveiertomt, som heretter skal ha rett til å drive blant annet dorgefiske på samme vilkår som lokalbefolkningen langs vassdraget (unntatt en viss avkorting i slutten av sesongen), og det avsettes 3600 døgnkort til denne gruppen.</p>
<p>Det kan ikke være riktig at finsk eiendomslovgivning skal bidra til å øke fiskepresset i vassdraget, gjennom at gruppen finske hytteeiere også gis rett til å drive fiske på norsk side av grenselinjen. Vi vil også be statsråden vurdere realismen i å få med lokalbefolkningen på nye reguleringer når det er nødvendig, samtidig som man slipper nye fiskere med nye rettigheter til i elva.</p>
<p>Krav om nye forhandlinger</p>
<p>Mange lokale instanser langs Tanavassdraget har bedt om at de mange uklarhetene og de formelle manglene ved de fremforhandlede dokumentene, må føre til nye forhandlinger hvor rettighetshaverne på begge sider av vassdraget får en sentral rolle.</p>
<p>Vi er uenige i at finsk eiendomslovgivning skal gi rett til fiske på norsk side av vassdraget. Vi er også spørrende til byrdefordelingen – hva reduksjoner i fisket angår – er rimelig og rettferdig mellom de ulike redskapsgruppene. Dét er også sterkt anfektet fra lokalt hold.</p>
<p>Vi håper at regjeringen vil vektlegge synspunktene fra lokalbefolkningen, Fylkesutvalget i Finnmark og stortingsrepresentantene fra fylket.</p>
<p>Saken påbegynt 29.09.16 kl. 15.00</p>
<p>Votering  Av 39 representanter var 38 til stede. Voteringen ble gjennomført i følgende rekkefølge:</p>
<list><p type="listitem">Forslag 1 ble vedtatt med 33 mot 5 stemmer</p>
<p type="listitem">Forslag 2 ble vedtatt med 33 mot 5 stemmer</p>
<p type="listitem">Forslag 3 ble enstemmig vedtatt</p>
<p type="listitem">Nærings- og kulturkomiteens tilrådning ble enstemmig vedtatt</p>
</list><p>Protokoll tilførsler  Det ble ikke fremmet noen protokolltilførsler i saken.</p>
<p>Taleliste og replikkordskifte</p>
<p xml:lang="nno">Innlegg</p>
<p>Replikk</p>
<p>Aili Keskitalo, til forr. orden</p>
<p>Inger Eline Eriksen, saksordfører</p>
<p xml:lang="nno">Bengt Rune Strifeldt</p>
<p>Ellen Kristine Saba</p>
<p xml:lang="sme">Beaska Niillas</p>
<p>Vibeke Larsen</p>
<p xml:lang="nno">Bengt Rune Strifeldt</p>
<p>Ellen Kristine Saba</p>
<p xml:lang="nno">Inger Eline Eriksen</p>
<p>Ellen Kristine Saba</p>
<p>Hartvik Hansen</p>
<p>Ellen Kristine Saba</p>
<p>Hartvik Hansen</p>
<p xml:lang="sme">Beaska Niillas</p>
<p>Toril Bakken Kåven, til forr. orden</p>
<p xml:lang="nno">Bengt Rune Strifeldt</p>
<p>Hartvik Hansen, til forr. orden</p>
<p xml:lang="deu">Geir Arne Winther</p>
<p xml:lang="nno">Inger Eline Eriksen</p>
<p xml:lang="nno">Bengt Rune Strifeldt</p>
<p xml:lang="sme">Mariann Wollmann Magga</p>
<p>Ellen Kristine Saba</p>
<p xml:lang="sme">Mariann Wollmann Magga</p>
<p xml:lang="nno">Inger Eline Eriksen</p>
<p xml:lang="sme">Beaska Niillas</p>
<p xml:lang="nno">Inger Eline Eriksen</p>
<p xml:lang="sme">Sandra Márjá West</p>
<p xml:lang="vep">10</p>
<p xml:lang="nno">Inger Elin Utsi</p>
<p xml:lang="vep">11</p>
<p>Silje Karine Muotka</p>
<p xml:lang="vep">12</p>
<p xml:lang="sme">Láilá Susanne Vars</p>
<p xml:lang="vep">13</p>
<p>Vibeke Larsen</p>
<p xml:lang="vep">14</p>
<p xml:lang="smj">Isak Mathis O. Hætta</p>
<p xml:lang="vep">15</p>
<p>Tor Gunnar Nystad</p>
<p xml:lang="vep">16</p>
<p xml:lang="sma">Jovna Zakarias Dunfjell</p>
<p xml:lang="vep">17</p>
<p>Silje Karine Muotka</p>
<p>Vibeke Larsen</p>
<p>Silje Karine Muotka</p>
<p xml:lang="vep">18</p>
<p>Inger Eline Eriksen, saksordfører</p>
<p xml:lang="nno">SP  - vedtak:</p>
<p>Sametinget viser til det foreliggende forslag til avtale mellom Norge og Finland om fisket i Tanavassdraget og tilhørende reguleringer. Sametinget avviser forslaget og de tilhørende reguleringer i sin helhet. Etter Sametingets syn er avtaleutkastet for det første i strid med lokalbefolkningens langvarige og tradisjonsbaserte fiskerettigheter. For det annet er reguleringene gjort uten at lokalbefolkningens erfaringsbaserte tradisjonskunnskap er vektlagt. For det tredje strider avtaleforslaget med nasjonalstatenes konsultasjonsplikt med rettighetshavere og samer som urfolk. Sametinget viser til at man verken på norsk eller finsk side har klart å komme til enighet med Sametingene og lokale rettighetshavere. Forslaget mangler derfor lokal forankring og legitimitet.   Byrdefordelingen mellom lokale rettighetshavere og tilreisende fiskere er urimelig og hensyntar ikke eksisterende rettigheter. Det foreliggende forlag er i stedet i realiteten et inngrep i eksisterende rettigheter gjennom en forfordeling av ikke- rettighetshavere på bekostning av rettighetshavere. De ekspropriasjonsrettslige sider ved reguleringsforslaget er ikke utredet. Sametinget viser til at en helt sentral målsetning for forhandlingene med Finland har vært at tilreisendes fiske skal reduseres mer enn lokalbefolkningens. Det foreliggende reguleringsforslaget ivaretar ikke denne målsetningen da det i beste fall rammer lokale garn og stangfiskere, samt tilreisende turister  likt  . Dette er i seg selv et brudd på folkerettens regler om fisket som materielt kulturgrunnlag i tanadalen og på forhandlingsdelegasjonens egen instruks. I følge tallmateriale fra lokale organisasjoner og Tanavassdragets Fiskeforvaltning (TF) rammer reguleringsforslaget faktisk de med de sterkest vernede rettighetene, hardest, både når det gjelder reduksjon i fisketid og reduksjon i antatt fangst. Tilreisende fiskere, som ikke har noen rettigheter rammes mildere enn alle andre. Det er en stor mangel ved reguleringsforslaget at dette ikke gjenspeiler den historiske utviklingen i fisket de siste tiår der særlig garnfiskerne frivillig har redusert sitt fiske betraktelig. Antall garnfiskere har også gått betraktelig ned. I samme periode har turistfisket vokst ut av kontroll. Sametinget ser behovet for visse begrensninger i fisket i Tanavassdraget av hensyn til laksebestanden. Sametinget er derfor villige til å være med på å rydde opp i situasjonen, men dette må skje slik at vi kan få en løsning som har legitimitet blant rettighetshavere og lokalbefolkningen.  Samtidig må så vel prosess som løsning ligge innenfor udiskutable folkerettslige rammer. Sametinget tilråder derfor at forhandlingene så snart som mulig gjenopptas og at dette skjer gjennom et lokalt initiativ der rettighetshavere og kommuner på begge sider sammen utarbeider et videre forhandlingsgrunnlag som både ivaretar en bærekraftig tanalaksforvaltning og en rettferdig byrdefordeling. Med rettferdig byrdefordeling mener Sametinget her for det første at rettighetshavernes ulike rettigheter må respekteres slik det følger av tanaloven §§ 4 og 5. For det annet må reguleringer først og fremst skje slik at lokale rettighetshavere ikke rammes av reduksjonene i fisket. Det er de tilreisendes fiske som må reduseres først og dette omfatter også hytteeiere som ikke er bosatt ved Tanavassdraget.   Sametinget viser til at det allerede er kontakt mellom organisasjoner og rettighetshavere og at det er en reell vilje til forhandlinger, så lenge dette kan skje på egne og lokale premisser. Sametinget vil også trekke frem at sjølaksefiskerne på norsk side rammes både direkte og indirekte av forslaget. Sametinget er sterkt kritisk til at Finland gjennom avtaleutkastet gis muligheten til å påvirke reguleringen av sjølaksefiske på norsk territorium. Videre signaliserer myndighetene at man ønsker den samme reduksjonen i sjølaksefisket. Sametinget støtter sjølakefiskernes krav om at også sjølaksefisket må synliggjøres i arbeidet med avtalen og inngå i en rettferdig byrdefordeling. Sjølaksefiskernes synspunkter må innhentes og statlige myndigheter må konsulteres med sjølaksefiskerne før det igangsettes arbeid med eventuelle reduksjoner i sjølaksefisket. Det påpekes sjølaksefiskere anses som rettighetshavere som både har et materielt vern og et prosessuelt vern etter folkeretten.   Lokale fiskere har hatt og har fortsatt liten tillit til den statlige forvaltningen av elva, dette skyldes ulike forhold. En gjennomgående erfaring er at hver gang man har gått med på reduksjoner som man ble forespeilet var midlertidige, ble disse gjort permanente. Overføring av rettigheter må i ethvert tilfelle vurderes i forhold til nasjonalstatenes forpliktelser etter folkeretten overfor samene som urfolk, jf. tanaloven § 3  .  En annen stor mangel er at kompenserende tiltak er utelatt, om det er slik at man vurderer reguleringer som i realiteten er en overføring av rettigheter fra trinnhøyere rettigheter til turister uten rettigheter eller trinnlavere rettigheter slik som det lokale stangfisket, må inngripende myndigheter kompensere økonomisk for dette både direkte til skadelidende rettighetshaver, men også til TF som forvalter. Dette følger av alminnelige ekspropriasjonsrettslige regler. Sametinget understreker at på norsk side er det naturlig at det er særlig TF, som uavhengig rettighetshaverorgan, som er den nærmeste til å sikre at de løsninger som velges har den nødvendige lokale forankring og ivaretar lokale rettighetshaveres interesser i tilstrekkelig grad. Det er derfor av avgjørende betydning at avtalen og de tilhørende reguleringer er omforent med det til enhver tid sittende styre i TF. Sametinget påpeker videre at forskningen på tanalaksen må styrkes gjennom økonomisk støtte fra statene. I tillegg bør det arbeides med å skape flere uavhengige forskermiljøer med tilhørighet til tanavassdraget. Forskningen må suppleres med lokale tradisjonsviteres kunnskaper på en slik måte at tradisjonell forskning og tradisjonell kunnskap tillegges like stor vekt. Tradisjonskunnskapen bidrar til å forklare sammenhengene mellom menneskelig aktivitet og økologi tydeligere enn den mye yngre forskningsbaserte kunnskapen. Av den grunn har man i Naturmangfoldloven stadfestet myndighetenes forpliktelse til å vektlegge den erfaringsbaserte kunnskapen, og da spesielt trukket frem den samiske bruken av naturen og naturressursene  .   På denne måten vil også forskningen få den nødvendige legitimitet i lokalbefolkningen. Sametinget ønsker å sette hovedfokus på veien videre og muligheten til å finne gode omforente løsninger. Det er likevel nødvendig å påpeke at forhandlingsprosessen og særlig avslutningen på denne har foregått på en måte som både strider mot intern rett og folkerettens regler om urfolk og minoriteter. Det vises i denne sammenheng særlig til tanalovens §6, tredje ledd. Forhandlingene som ledet frem til det foreliggende forslag til avtale mellom Norge og Finland om fisket i Tanavassdraget og tilhørende reguleringer ble sluttført uten at medlemmene i delegasjonen var informert eller hadde fått anledning til å fremføre sine merknader og å ta en helhetlig stilling til avtalen og reguleringene. Sametinget legger til grunn at en slik krenkelse av samenes prosessuelle rettigheter ikke forekommer i  fremtiden.  Forslag til ny avtale mellom Norge og Finland om fisket i Tanavassdraget</p>
<p>Finske og norske forhandlere har nylig lagt frem utkast til ny overenskomst og fiskeregler for Tanavassdraget, som på en lang strekning danner riksgrense mellom de to landene. Disse utkastene ble sendt på høring 30.6. d.å. og høringsfristen var 12.8, Høringssvarene er publisert på Klima- og miljødepartementets hjemmeside. Flere av disse påpeker forhold som tilsier at avtalen enten må reforhandles, eller sies opp. Sametinget fraråder at avtalen godkjennes slik den foreligger nå. Sametinget vil begrunne dette som følger:  Involvering av lokalbefolkningen – kort høringsfrist  Et forhold som ikke gjelder det materielle innholdet i overenskomsten og fiskereglene, er den knappe tidsfristen for høringen. Laksefisket er en sak som er meget viktig for befolkningen i Tanadalen, på begge sider av grensen. Spørsmålet er derfor om hvor demokratisk forsvarlig det var å sende forslagene til høring midt i laksefisket og fellesferien, noe som også påpekes fra flere av høringsinstansene. Lovligheten ved manglende involvering av forvaltningsorganet på norsk side Tanavassdragets fiskeforvaltning (TF) har også flere merknader om mangler ved prosessuelle forhold i forbindelse med forhandlingsprosessen. TF er som kjent etter forskriften om lokal forvaltning av fisk og fisket i Tanavassdraget (04.02.2011) det fiskeforvaltningsorgan, som skal ha ansvar for å forvalte fisken og fisket i vassdraget, herunder organisering av fisket og salg av fiskekort, overvåking av fiskebestandene, oppsyn med fisket, fangstrapportering og informasjon (§ 6, første ledd).</p>
<p>I høringsuttalelsen fra TF heter det at dette organet (og Sametinget) ikke var orientert om de avsluttende forhandlingene med Finland på forsommeren i år, men at disse ble gjennomført i hemmelighet av embetsmenn fra Norge og Finland. I ettertid ble man meddelt resultatet – dvs. det som har vært ute på høring.</p>
<p>Dette har skjedd til tross for at Tanaloven (LOV-2014-06-20-51) har klare bestemmelser om TFs medvirkning i forhandlingene:</p>
<p>Utarbeidelse av forskrifter og forhandlingene med Finland om fisket i lakseførende deler av Tanavassdraget skal skje i samråd med Tanavassdragets fiskeforvaltning og Sametinget (§ 6, siste ledd).</p>
<p>I den juridiske vurderingen av dette som er gjort for TF, heter det at Overnevnte anses (…) å ha skjedd i strid med tanaloven § 6 tredje ledd, og slik denne må forstås i lys av Norges folkerettslige forpliktelser.</p>
<p>Enkelte av høringssvarene anfører at elvedalsbefolkningens tradisjonelle kunnskap om naturlige forhold som kan påvirke laksebestanden(e) ikke har vært en del av kunnskapsgrunnlaget for forhandlingene.</p>
<p>TF skriver i sin høringsuttalelse at det helt sentrale dokumentet – selve overenskomsten – heller ikke ble behandlet på det siste forhandlingsmøtet hvor man deltok, 19. og 20. mai d.å.</p>
<p>Finsk innflytelse over norsk sjølaksefiske</p>
<p>Flere høringsinstanser har også sterkt kritiske merknader til at Finland skal gis innflytelse over reguleringen av sjølaksefisket på norsk territorium. Jf. artikkel 3, pkt. 2:</p>
<p>Forslag til endringer i reguleringene av sjølaksefisket i Finnmark skal sendes ansvarlig myndighet i Finland til uttalelse før vedtak treffes.</p>
<p>Det vises til høringsuttalelsen fra Nærings- og fiskeridepartementet som sier:</p>
<p>«I artikkel 3 er det foreslått et pkt. 2 om at <span type="quote">"Forslag til endringer i reguleringene av sjølaksefisket i Finnmark skal sendes ansvarlig myndighet i Finland til uttalelse før vedtak treffes"</span>. Vi vil påpeke at det geografiske virkeområdet for avtalen ellers er avgrenset til vassdraget.</p>
<p>Nærings- og fiskeridepartementet ser det som lite naturlig å involvere Finland i reguleringene av sjølaksefisket, selv om det i sjøen høstes laks som er på vandring til Tanavassdraget for å gyte. Det er rimelig forutsigbart hva Finland vil mene om sjølaksefisket i Finnmark som ikke vanligvis er i deres interesse. Å invitere Finland til uttalelse før vedtak treffes, synes lite hensiktsmessig om ikke Finlands synspunkter skal tillegges vekt.</p>
<p>Det finske elvefisket etter laks i Tanavassdraget har som kjent vært sterkt økende over lang tid, og avtalen synes ikke å ville bidra til å redusere dette. I samme periode har det tradisjonsrike sjølaksefisket blitt betydelig redusert gjennom reguleringer. Vi legger til grunn at norske myndigheter i størst mulig grad også ivaretar interessene i sjølaksefisket, og at det unngås ytterligere omfordeling mht. hvem som skal høste overskuddet av denne ressursen.</p>
<p>På bakgrunn av ovennevnte ber vi om at forslaget til pkt. 2 i artikkel 3 utgår.»</p>
<p>Vi er uenige i forslaget om å overføre norsk beslutningsmyndighet i kystsonen til et annet land.</p>
<p>Nye rettighetshavere i Tanavassdraget</p>
<p>I høringsrunden er det flere som har reagert på at det i fiskereglene innføres en ny fiskerettshavergruppe Tanavassdraget, etter finsk fiskerilovgivning. Jf. forslagets paragraf 2, pkt. 2. Dette gjelder personer som ikke er fast bosatt i Tanavassdragets elvedaler.</p>
<p>I praksis er det finske hytteeiere med selveiertomt, som heretter skal ha rett til å drive blant annet dorgefiske på samme vilkår som lokalbefolkningen langs vassdraget (unntatt en viss avkorting i slutten av sesongen), og det avsettes 3600 døgnkort til denne gruppen.</p>
<p>Det kan ikke være riktig at finsk eiendomslovgivning skal bidra til å øke fiskepresset i vassdraget, gjennom at gruppen finske hytteeiere også gis rett til å drive fiske på norsk side av grenselinjen. Vi vil også be statsråden vurdere realismen i å få med lokalbefolkningen på nye reguleringer når det er nødvendig, samtidig som man slipper nye fiskere med nye rettigheter til i elva.</p>
<p>Krav om nye forhandlinger</p>
<p>Mange lokale instanser langs Tanavassdraget har bedt om at de mange uklarhetene og de formelle manglene ved de fremforhandlede dokumentene, må føre til nye forhandlinger hvor rettighetshaverne på begge sider av vassdraget får en sentral rolle.</p>
<p>Vi er uenige i at finsk eiendomslovgivning skal gi rett til fiske på norsk side av vassdraget. Vi er også spørrende til byrdefordelingen – hva reduksjoner i fisket angår – er rimelig og rettferdig mellom de ulike redskapsgruppene. Dét er også sterkt anfektet fra lokalt hold.</p>
<p>Vi håper at regjeringen vil vektlegge synspunktene fra lokalbefolkningen, Fylkesutvalget i Finnmark og stortingsrepresentantene fra fylket.</p>
<p>Saken avsluttet 29.09.16 kl. 17.20</p>
<p xml:lang="sme">Ášši/Sak  030/16</p>
<p>Sametingets plenum</p>
<p xml:lang="sme">Ášši/Sak  007/16</p>
<p>Plan og finanskomiteen</p>
<p>Samisk arkiv - med et nasjonalt ansvar for samiske arkivtjenester</p>
<p xml:lang="vep">Arkivsaknr.</p>
<p xml:lang="vep">14/6131</p>
<p xml:lang="dan">Behandlinger</p>
<p>Politisk nivå</p>
<p>Møtedato</p>
<p>Saksnr.</p>
<p>Sametingsrådet</p>
<p xml:lang="vep">22.08.16</p>
<p xml:lang="sme">SR 133/16</p>
<p>Plan- og finanskomiteen</p>
<p xml:lang="vep">26. – 27.09.16</p>
<p xml:lang="vep">PFK</p>
<p>Sametingets plenum</p>
<p xml:lang="vep">28. – 30.09.16</p>
<p xml:lang="vep">SP 30/16</p>
<p>Vedlegg</p>
<p>Forslag og merknader</p>
<p>Sametingsrådets forslag til innstilling:</p>
<p>Samisk Arkiv har en viktig rolle for å forvalte og ta vare på den felles samiske hukommelse. Samisk arkiv har hele tiden arbeidet med tillitsskapende arbeid blant den samiske befolkningen. Dette arbeidet har blitt intensivert etter at Samisk arkiv ble en del av det statlige Arkivverket i 2005.</p>
<p>For at arkivet skal kunne ta på seg en sentral rolle i den samiske kultur- og samfunnsutformingen, er aktiv formidling av de samiske kildene en forutsetning. Det betyr at arkivet i samråd med relevante samiske fagmiljøer, aktivt må gå inn for å formidle arkivets materiale til ulike brukergrupper ved hjelp av verktøy som er best mulig tilpasset brukerne.</p>
<p>I tillegg er det viktig for det framtidige samiske arkivet å bygge opp en spesialkompetanse  som skal kunne dekke behovet til det samiske forskningsmiljøet.</p>
<p>Samisk arkiv må være en synlig aktør i det samiske samfunnet. Av den grunn bør Samisk arkiv organiseres som en selvstendig enhet direkte under Riksarkivaren.</p>
<p>Sametinget slutter seg til den enighet som er fremforhandlet mellom Arkivverket og Sametinget, jf. konsultasjonsprotokoll av 17. august 2016.</p>
<p>Plan og finanskomiteen  -  007/16</p>
<p>PFK  - vedtak:</p>
<p>Innledning:</p>
<p>Sametingets plan- og finanskomité har behandlet sak 007/16 om Samisk arkiv.</p>
<p>Forslag:</p>
<p>Komiteens flertall, medlemmene fra Arbeiderpartiets sametingsgruppe (Ap) Marit Kirsten A. Gaup, Knut Store og Ronny Wilhelmsen, medlemmene fra Norske samers riksforbund (NSR) Jan David Anti, Anita P. Ravna, Laila Nystad, Piera Heika Muotka og Johan Arne Hansen , medlem fra  Árjá Laila Susanne Vars  , medlem fra Fremskrittspartiet Geir Are Winther, medlem fra Åarjel-saemiej Gïelh Jovna Zakharias Dunfjell, medlem fra Nordkalottfolket Toril Bakken Kåven og  medlem fra Hø  yre Sandra K. Asmyhr fremmet følgende forslag:</p>
<p>Forslag 1  Nytt 4. avsnitt:</p>
<p>Det gjennomføres årlige dialogmøter mellom samisk arkiv og Sametinget.</p>
<p>Komiteens flertall, medlemmene fra NSR/N  SR-Sáb,  Arbeiderpartiets sametingsgruppe  , Árjá,  Åarjel-saemiej Gïelh  , Nordkalottfolket og Hø  yre fremmet følgende forslag:</p>
<p>Forslag 2</p>
<p>Nytt andre avsnitt:</p>
<p>For at Samisk Arkiv skal oppnå målet om å forvalte kunnskapen om samisk kultur og historie på en faglig forsvarlig måte, er det nødvendig at ressursene til samisk arkivarbeid økes – slik intensjonen var i Sametingets plenumsvedtak i sak  SD 010/04 Etablering og oppbygging av et samisk arkiv med  nasjonalt ansvar for samiske arkivtjenester  . En slik satsing vil gi flere stillinger og økte ressurser til Samisk arkiv, slik at kapasiteten står i forhold til Samisk Arkivs ansvarsoppgaver og nasjonale nedslagsfelt, samt forventningene og behovet i det samiske samfunnet.</p>
<p>Komiteens tilrådning:</p>
<p>Komiteen har ikke flere merknader eller forslag og råder Sametinget til å vedta følgende:</p>
<p>Sametinget støtter for øvrig Sametingsrådets forslag til innstiling.</p>
<p>Sametingets plenum  -  030/16</p>
<p>Saken påbegynt 29.09.16 kl. 11.45</p>
<p>Votering  Av 39 representanter var 34 til stede. Voteringen ble gjennomført i følgende rekkefølge:</p>
<list><p type="listitem">Forslag 1 ble enstemmig vedtatt</p>
<p type="listitem">Forslag 2 ble vedtatt med 32 mot 2 stemmer</p>
<p type="listitem">Plan- og finanskomiteens tilrådning ble enstemmig vedtatt</p>
</list><p>Protokoll tilførsler  Det ble ikke fremmet noen protokolltilførsler i saken.</p>
<p>Taleliste og replikkordskifte</p>
<p xml:lang="nno">Innlegg</p>
<p>Replikk</p>
<p>Toril Bakken Kåven, saksordfører</p>
<p xml:lang="sme">Piera Heaika Muotka</p>
<p xml:lang="sme">John Kappfjell</p>
<p xml:lang="sme">Piera Heaika Muotka</p>
<p xml:lang="sme">John Kappfjell</p>
<p xml:lang="nno">Inger Elin Utsi</p>
<p xml:lang="smj">Isak Mathis O. Hætta</p>
<p xml:lang="sme">Johan Vasara</p>
<p xml:lang="sme">Piera Heaika Muotka</p>
<p xml:lang="nno">Inger Elin Utsi</p>
<p xml:lang="smj">Isak Mathis O. Hætta</p>
<p xml:lang="sme">Laila Nystad</p>
<p xml:lang="sme">John Kappfjell</p>
<p xml:lang="smj">Isak Mathis O. Hætta</p>
<p xml:lang="sma">Nora Marie Bransfjell</p>
<p xml:lang="sme">John Kappfjell</p>
<p xml:lang="sme">Láilá Susanne Vars</p>
<p xml:lang="nno">Inger Elin Utsi</p>
<p xml:lang="sme">Johan Vasara</p>
<p xml:lang="sme">Láilá Susanne Vars</p>
<p>Ann-Mari Thomassen</p>
<p xml:lang="vep">10</p>
<p>Toril Bakken Kåven, saksordfører</p>
<p xml:lang="nno">SP  - vedtak:</p>
<p>Samisk Arkiv har en viktig rolle for å forvalte og ta vare på den felles samiske hukommelse. Samisk arkiv har hele tiden arbeidet med tillitsskapende arbeid blant den samiske befolkningen. Dette arbeidet har blitt intensivert etter at Samisk arkiv ble en del av det statlige Arkivverket i 2005. For at Samisk Arkiv skal oppnå målet om å forvalte kunnskapen om samisk kultur og historie på en faglig forsvarlig måte, er det nødvendig at ressursene til samisk arkivarbeid økes – slik intensjonen var i Sametingets plenumsvedtak i sak SD 010/04 Etablering og oppbygging av et samisk arkiv med nasjonalt ansvar for samiske arkivtjenester. En slik satsing vil gi flere stillinger og økte ressurser til Samisk arkiv, slik at kapasiteten står i forhold til Samisk Arkivs ansvarsoppgaver og nasjonale nedslagsfelt, samt forventningene og behovet i det samiske samfunnet.</p>
<p>For at arkivet skal kunne ta på seg en sentral rolle i den samiske kultur- og samfunnsutformingen, er aktiv formidling av de samiske kildene en forutsetning. Det betyr at arkivet i samråd med relevante samiske fagmiljøer, aktivt må gå inn for å formidle arkivets materiale til ulike brukergrupper ved hjelp av verktøy som er best mulig tilpasset brukerne. I tillegg er det viktig for det framtidige samiske arkivet å bygge opp en spesialkompetanse som skal kunne dekke behovet til det samiske forskningsmiljøet. Det gjennomføres årlige dialogmøter mellom samisk arkiv og Sametinget. Samisk arkiv må være en synlig aktør i det samiske samfunnet. Av den grunn bør Samisk arkiv organiseres som en selvstendig enhet direkte under Riksarkivaren. Sametinget slutter seg til den enighet som er fremforhandlet mellom Arkivverket og Sametinget, jf. konsultasjonsprotokoll av 17. august 2016.</p>
<p>Saken avsluttet 29.09.16 kl. 12.40</p>
<p xml:lang="sme">Ášši/Sak  031/16</p>
<p>Sametingets plenum</p>
<p xml:lang="sme">Ášši/Sak  006/16</p>
<p>Nærings- og kulturkomiteen</p>
<p>Sametingsmelding om reindrift</p>
<p xml:lang="vep">Arkivsaknr.</p>
<p xml:lang="vep">14/77</p>
<p xml:lang="dan">Behandlinger</p>
<p>Politisk nivå</p>
<p>Møtedato</p>
<p>Saksnr.</p>
<p>Sametingsrådet</p>
<p xml:lang="vep">29.08.16</p>
<p xml:lang="sme">SR 127/16</p>
<p>Nærings- og kulturkomiteen</p>
<p xml:lang="vep">26. – 27.09.16</p>
<p xml:lang="kal">NKK</p>
<p>Sametingets plenum</p>
<p xml:lang="vep">28. – 30.09.16</p>
<p xml:lang="vep">SP 31/16</p>
<p>Vedlegg</p>
<p>Forslag og merknader</p>
<p>Sametingsrådets forslag til innstilling:</p>
<p>Sametingsmelding om reindrift</p>
<p>Innledning</p>
<p>Samisk reindrift i dag er i brytning mellom det tradisjonelle og det moderne. De siste 50 årene har reindrifta gjennomgått store endringer, med blant annet en betydelig mekanisering, økende grad av spesialisering og fokus på reindrifta som kjøttprodusent. Samtidig er den tradisjonelle organiseringa og de sosiale institusjonene stort sett opprettholdt.</p>
<p>Hovedmålet for Sametingets reindriftspolitikk</p>
<p>Reindrifta er en viktig og langsiktig sysselsetter og verdiskaper i det samiske samfunnet. Reindrifta som næring og livsform er unik både i nasjonal og internasjonal sammenheng. Reindrifta bidrar daglig til å bevare samisk språk og kultur, og til å holde i hevd, videreutvikle og videføre tradisjonell kunnskap.</p>
<p>Ivaretakelse av reindriftas rettigheter er selve fundamentet i Sametingets reindriftspolitikk. Vi vektlegger også reindriftas tradisjonelle karakter som familiebasert næring. Reindriftas tilknytning til den samiske kulturen er det som gjør næringa unik. Et av de viktigste målene for Sametingets reindriftspolitikk er å opprettholde det tette båndet mellom næringsaktiviteten og kulturutøvelsen.</p>
<p>Sametinget vil med en helhetlig og framtidsrettet politikk bidra til å: 1. Sikre reindrifta som språk- og kulturbærer 2. Sikre reindriftas areal- og rettsgrunnlag 3. Sikre reindrifta gode og forutsigbare rammebetingelser 4. Styrke reindrifta som næring og øke verdiskapingen i næringen</p>
<p>Sametinget skal være en politisk premissleverandør for næringsutvikling i reindrifta. Sametinget vil prioritere ressurser til arbeidet med ivaretakelse av reindriftas rettigheter.</p>
<p>Meldingsprosessen og medvirkning</p>
<p>Den reindriftspolitiske utviklinga de siste årene tilsier at det er behov for oppdatering av Sametingets politikk på området. Det har skjedd mye innen reindriftspolitikken siden 2009, da forrige sametingemelding om reindrift ble lagt fram. Det har vært mange utfordrende saker for reindrifta, som større endringer i forvaltninga og en krevende prosess i Finnmark med reintallstilpasning. Man står også midt i mange krevende arealsaker.</p>
<p>Det har over tid vært bred enighet i Sametinget om hovedlinjene i reindriftspolitikken. Denne sametingsmeldingen skal bidra til å systematisere og prioritere innsatsen slik at Sametinget sammen med næringa arbeider for de samme målene. Målet med meldingen er å tydeliggjøre Sametingets politikk innen reindrift, samt styrke Sametinget både som en sentral politisk aktør og en sentral utviklingsaktør.</p>
<p>Politikkutviklingen og meldingsarbeidet skal skje i tett samarbeid med reindriftsnæringa. Sametingsrådet har hatt dialogmøter med reinbeitedistrikter i alle reinbeiteområder, der sametingsmeldinga var et av temaene. Det er arrangert en oppstartskonferanse i Kautokeino og innspillsmøter i det sørsamiske området. Norske Reindriftsamers Landsforbund (NRL) er  en svært sentral aktør i det reindriftspolitiske landskapet, og det er blitt avholdt møte med NRL i prosessen. NRL og Protect Sápmi har gitt skriftlige innspill.</p>
<p>Sametingets plenum har drøftet tre redegjørelser som danner grunnlag for denne meldingen, Sametingsrådets redegjørelse om Sametingets arbeid med reindriftsaker i juni 2013, Sametingsrådets redegjørelse om rovvilt i desember 2013 og Sametingsrådets redegjørelse om reindriftspolitikken i juni 2015. Sametingets årlige innspill til reindriftsavtalen, som er vedtatt av Sametingets plenum, danner også grunnlag for politikkutviklingen i meldingen.</p>
<p>Sentrale tema i meldingen</p>
<p>Meldingen består av 9 kapitler. I det innledende kapittelet fremgår hovedmålene for Sametingets reindriftspolitikk. I kapittel 2 gjøres det rede for status i reindriftsnæringa, og utgangspunkt og prinsipper for Sametingets reindriftspolitikk slås fast.</p>
<p>Meldingen består av 6 innsatsområder, fra kapittel 3 til 8. I disse kapitlene gjøres det rede for utfordringer, mål og strategier for følgende tema;</p>
<p>- Reindrift – en samiske kulturbærer - Arealgrunnlaget for en bærekraftig reindrift - Å forvalte en urfolksnæring - Kunnskap og kapasitet - Reindrifta som vekstnæring i samiske områder - Rovdyrpolitikk</p>
<p>Det siste kapittelet omhandler økonomiske og administrative konsekvenser.</p>
<p>Utgangspunkt for Sametingets reindriftspolitikk</p>
<p xml:lang="nno">Reindriftsnæringa i Norge</p>
<p>Reindrifta har lang historie i det arktiske området som livsform og næring basert på en allsidig ressursutnyttelse. Reindriftsnæringa er basert på utmarksbeite hele året, over åtte årstider, og er en pastoral næringstilpasning som kjennetegnes av flyttinger mellom årstidsbeiter: Reinen oppholder og beveger seg langs beite- og vandringsruter basert på en allsidig utnyttelse av ulike ressurser gjennom året. Reindrifta er derfor en arealavhengig næring med behov for store sammenhengende områder og beitero.</p>
<p>Reindriftsnæringa har over lang tid vist seg å være en tilpasningsdyktig næring, som er godt rustet til å takle den uforutsigbarhet naturens svingninger skaper. Dette er en usikkerhetsfaktor som er naturlig for reindriftsutøverne og som man håndterer gjennom god kunnskap om reinens natur og landskapet som er opparbeidet over generasjoner. I nyere tid er stadige inngrep i beiteområdene, politiske svingninger og stadige endringer i rammebetingelser en ny usikkerhetsfaktor, som næringa i stor grad hittil ikke er gitt mulighet å påvirke. Dette gjør reindriftsnæringa mindre robust enn tidligere.</p>
<p>Klimaendringene er en av vår tids største politiske utfordringer. Reindriftsnæringa er antakelig den landbaserte næringen som vil bli mest direkte påvirket av fremtidige klimaendringer. Ddriftsmønsteret, som gjennom tidene har tilpasset seg de klimatiske forholdene, kan bli utfordret. Det forventes blant annet økt risiko for forekomst av kjente og nye parasitter og sykdommer.</p>
<p>Reindriftsnæringa i Norge er mangfoldig med forskjeller i driftsmønster og rammebetingelser, både regionalt og innad i områdene. Med forskjeller i de naturgitte forholdene varierer flyttemønsteret i reindriften både i retning, lengde og tid. Reindriften har også gjennom tid måtte tilpasse driftsmønsteret til nasjonale bestemmelser, som for eksempel grensestengninger, og stadige inngrep i beiteområdene.</p>
<p>Reindrifta er en av flere kjernenæringer i det samiske samfunnet, og næringens betydning for å sikre betingelsene for samisk kultur og språk for fremtidige generasjoner er av avgjørende samfunnsmessig betydning</p>
<p>Det drives samisk reindrift på ca. 40 % av Norges landareal. Reindriftsområdene strekker seg fra Finnmark i nord til Engerdal i Hedmark i sør. Det drives også samisk reindrift i Trollheimen basert på et særlig rettslig grunnlag. Landet er delt inn i seks reinbeiteområder, som igjen er delt inn i reinbeitedistrikter. Ifølge Totalregnskapet for reindriftsnæringen er det i 2014 3114 personer tilknyttet reindriftsnæringa i Norge, med 959 årsverk, knyttet til 532 aktive siidaandeler.</p>
<p xml:lang="nno">Reindriftsområde</p>
<p>Antall siidaandeler</p>
<p>Personer i siidaandelene</p>
<p xml:lang="deu">Reintall 2015</p>
<p>Samlede Inntekter 2014</p>
<p xml:lang="nno">Vederlag til arbeid og egenkapital pr årsverk</p>
<p>Øst-Finnmark</p>
<p xml:lang="vep">166</p>
<p xml:lang="vep">901</p>
<p xml:lang="vep">65 419</p>
<p xml:lang="est">Kr 81 555 000,-</p>
<p xml:lang="est">Kr 39 697,-</p>
<p>Vest-Finnmark</p>
<p xml:lang="vep">209</p>
<p xml:lang="vep">1481</p>
<p xml:lang="vep">80 376</p>
<p xml:lang="est">Kr 60 620 000,-</p>
<p xml:lang="est">Kr -18 695,-</p>
<p>Troms</p>
<p xml:lang="vep">48</p>
<p xml:lang="vep">197</p>
<p xml:lang="vep">11 651</p>
<p xml:lang="est">Kr 23 381 000,-</p>
<p xml:lang="est">Kr 105 454,-</p>
<p xml:lang="nno">Nordland</p>
<p xml:lang="vep">42</p>
<p xml:lang="vep">227</p>
<p xml:lang="vep">14 465</p>
<p xml:lang="est">Kr  32 376 000,-</p>
<p xml:lang="est">Kr 30 001,-</p>
<p xml:lang="nno">Nord-Trøndelag</p>
<p xml:lang="vep">39</p>
<p xml:lang="vep">191</p>
<p xml:lang="vep">14 031</p>
<p xml:lang="est">Kr 29 731 000,-</p>
<p xml:lang="est">Kr 283 675,-</p>
<p>Sør-Trøndelag</p>
<p xml:lang="vep">30</p>
<p xml:lang="vep">153</p>
<p xml:lang="vep">13 024</p>
<p xml:lang="est">Kr 28 725 000,-</p>
<p xml:lang="est">Kr 280 852,-</p>
<p>Figur 1: Næringsoversikt. Gjennomsnittstall for inntekter beregnet ut fra totalt antall aktive siidaandeler, dvs. siidaandeler med rein, innenfor hvert reinbeiteområde. Dette innebærer at også siidaandeler med lav eller ingen produksjon inngår i beregningen (Totalregnskap for reindriftsnæringen og Ressursregnskap for reindriftsnæringen Landbruksdirektoratet 2016)</p>
<p>Reindriftas samlede inntekter er beregnet til ca. 277,1 millioner kroner, der kjøttinntektene utgjør ca. 122,8 millioner og tilskudd og erstatninger utgjør ca. 148,8 millioner. I 2014 var det gjennomsnittlige vederlaget til arbeid og egenkapital pr årsverk kr. 56 397,- men det er store forskjeller mellom reinbeiteområdene. Vårflokken har de siste årene bestått av om lag 250.000 rein. Det gjennomsnittlige slakteuttaket på landsbasis er 33% av vårflokken. 70% av slakteuttaket i både nord og sør er kalv.</p>
<p>Gjennomsnittlig slakteuttak de siste fem årene er på ca. 85.000 rein. Med en gjennomsnittsvekt på 22,5 kilo, gir dette et slaktekvantum på 1900 tonn. Av dette kvantumet slakter reineierne årlig 300 tonn for privat forbruk og omsetning i nærmarkedet, mens nesten 1600 tonn går gjennom om lag 21 registrerte slakterier i Norge. I et normalår sendes rundt 1100 tonn reinkjøtt ut i markedet i form av produkter med ulik bearbeidingsgrad.</p>
<p>Verdikjeden for reinkjøtt kan fremstilles slik:</p>
<p>Figur 1: fremstilling av verdikjeden for reinkjøtt (Reindriftsforvaltningen 2012,  http://www.reindrift.no/asset/1522/1/1522_1.pdf  )</p>
<p>Biprodukter av rein blir videreforedlet for salg eller solgt ubearbeidet. Tradisjonelt har alle deler av reinen blitt brukt til ulike formål, spesielt til duodji-virksomhet.</p>
<p>I det geografiske virkeområdet for Sametingets tilskuddsordninger til næringsutvikling sysselsetter i tillegg reindriftsbasert industri om lag 100 personer (2012). Dette er i hovedsak slakterier i indre Finnmark, der inntektene er beregnet til rundt 130 millioner.</p>
<p>Reindriftas tradisjonelle organisering</p>
<p>Siidaen er den grunnleggende organisasjonsformen i den samiske reindriften, og har  gjennom tidene vært en selvstyrende enhet der reineiere samarbeider om gjeting og tilsyn av reinflokken. Siidaen består av enkeltindivider, det familiebaserte husholdet, det kollektive arbeidsfellesskapet og siidaens land, ressurser og infrastruktur. Det er innenfor siidaen reindriften utøves og reinflokken håndteres (siiddastallan). Siidaen som organisasjonsform er fleksibel, og siidasammensetningen kan variere fra år til år og mellom årstider. Reindrift utøves i et samspill mellom reinen, reindriftsutøveren og omgivelsene/landskapet. Forutsetningene for dette samspillet varierer mellom årstider og situasjoner, og vil kunne gi grunnlag for ulike forpliktelser og rettigheter mellom siidaer.</p>
<p>Ved endringen av reindriftsloven i 2007 ble siidaen anerkjent som bærer av ressursrettigheter og som det grunnleggende arbeidsfellesskapet i reindrifta. Dette innebar en lovmessig tilbakevending til det tradisjonelle siidasystemet, noe som medfører en sterkere oppmerksomhet mot kunnskap, sedvaner og praksiser som grunnlaget for driften av siidaen, og som premiss for offentlig myndighetsforvaltning. Stabiliteten i siidaen er i stor grad knyttet til klarhet i arealgrunnlaget. En viktig forutsetning for siidaens styringsselvstendighet er derfor langt på veg knyttet til avklarte rettighetsforhold til areal- og ressursgrunnlaget med forutsigbarhet for tilgangen til disse.</p>
<p>Det er altså innenfor det arbeids- og ressursfellesskapet siidaen representerer at reindriften utøves og ressursrettigheter og reinflokken håndteres. Lovgiving for og offentlig myndighetsforvaltning av reindrifta må derfor legge til grunn en slik kunnskap om reindriftas egenart.</p>
<p>Den tradisjonelle organiseringen av reindrift er familiebasert, som innebærer at hele familien deltar i driften og at kunnskapsoverføring skjer ved at ulike generasjoner deltar i og samarbeider om oppgaver i reindrifta. Dette er derfor grunnlaget for bevaring av reindriftssamisk kultur og levemåte, tradisjonell kunnskap, samiske språk og reindriftssamiske verdier.</p>
<p>Et grunnleggende element i reindriftas organisering er familieforetaket, som på nordsamisk heter báiki (hushold). Husholdene kan bestå av en kjernefamilie, men også av utvidet familie, og har som regel todelt ledelse med kvinne og mann. Ulike familiemedlemmer har ulike arbeidsoppgaver knyttet til reindriften. Husholdet har gjennom sin sammensetning kunnskaper og ferdigheter knyttet til en allsidig utnyttelse av reinen og kapasitet til å fylle husholdets forpliktelser i siidasamarbeidet.</p>
<p>I familiebasert reindrift er kvinners deltagelse viktig. Kvinner har ikke alltid samme arbeidsoppgaver som menn, men tradisjonelt har deres bidrag vært viktig og nødvendig. Det er påpekt at overgang fra naturalhushold til pengeøkonomi, rådende politiske strukturer og forvaltning førte til at den familiebaserte reindrifta og kvinners stilling ble svekket.</p>
<p>Sentrale reindriftspolitiske aktører</p>
<p>Landbruks- og matdepartementet (LMD) har det overordnede ansvar for den nasjonale reindriftspolitikken og den offentlige forvaltningen av reindrifta. Reindriften forvaltes nasjonalt av Landbruksdirektoratet, som er direkte underlagt  LMD  . Den regionale forvaltningen av reindriften er underlagt de 5 nordligste fylkesmennene.</p>
<p>Sametinget oppnevner 3 av 7 medlemmer til reindriftsstyret, som skal behandle de saker som følger av reindriftsloven og være faglig rådgiver for Statens reindriftsforvaltning, reinforskningen og rettledningstjenester. Ifølge reindriftsstyrets instruks skal styret som offentlig forvaltningsorgan bidra til at myndighetene når de overordnede mål for reindriftspolitikken som er fastsatt av Stortinget. Reindriftsstyrets vedtakskompetanse er i dag i hovedsak knyttet til inndeling av reinbeiteområder og reinbeitedistrikt, avgjørelser om retten til å eie rein, godkjenninger for oppføring og bruksendring av gjeterhytter, oppnevning av klagenemnd for reinmerker, stadfestelser og godkjenning av reintall i siida, og fastsetting av tvangsmulkt dersom pålegg fra forvaltningen ikke oppfylles.</p>
<p>De siste årene er det gjort en rekke endringer i reindriftsforvaltningen. I 2014 ble det foretatt en lovendring som innebar en avvikling av områdestyrene og en flytting av reindriftsforvaltningens områdekontor inn under fylkesmannen. Områdestyrene var sammensatt med 7 medlemmer der Sametinget oppnevnte 3 og Fylkeskommunen oppnevnte 4. Den sentrale reindriftsforvaltninga ble i 2015 underlagt Landsbruksdirektoratet.</p>
<p>Norske Reindriftsamers Landsforbund (NRL) er den eneste representative organisasjon for reindrifta og har en etablert stilling overfor statlige myndigheter. Dette kommer særlig sterkt til uttrykk gjennom avtalen om reindriftsforhandlinger. Et selvstendig og sterkt NRL er av stor betydning for å ivareta reindriftas interesser på en måte som oppleves relevant og viktig for reindriftsutøverne, samtidig som det skaper respekt og forståelse utenfor reindrifta.</p>
<p>Reindriftsavtalen er, sammen med reindriftsloven, hovedverktøyet for realisering av reindriftspolitiske mål. Reindriftsavtalen inngås årlig mellom staten ved LMD og NRL. Sametinget skal gis anledning til å uttale seg om avtalen før behandling i Stortinget. I sin analysen av næringsutvikling i samiske samfunn, konkluderer NORUT med at de matproduserende næringene reindrift og landbruk vil være avhengig av en stor andel offentlig støtte, selv med en betydelig produktutvikling. Virkemidlene over reindriftsavtalen vil derfor være svært viktige for den framtidige utviklinga i reindriftsnæringa.</p>
<p>Sametinget i det reindriftspolitiske landskapet</p>
<p>Sametinget har begrenset myndighet i forhold til reindriftsnæringa. Sametingets påvirkning i reindriftssaker skjer primært gjennom konsultasjoner med statlige myndigheter og innspill til reindriftsforhandlingene mellom staten og NRL.</p>
<p>Sametingets rolle i den offentlige reindriftsforvaltninga er å oppnevne medlemmer til reindriftsstyret. Sametinget deltar i tillegg i regionale dialogfora, som er en arena for samisk og reindriftsfaglig medvirkning i den regionale reindriftsforvaltninga. Hovedhensikten er faglige diskusjoner og dialog om overordnede problemstillinger etc. Foraene er ikke arena for konsultasjoner om enkeltsaker eller annen saksbehandling.</p>
<p>Sametinget oppnevner to av seks medlemmer til de tre nordligste regionale rovviltnemndene Finnmark/ Troms, Nordland og Trøndelag. Sametinget oppnevner en av fem medlemmer til rovviltnemnda i Hedmark. Rovviltnemdene har ansvar for at den nasjonale rovviltpolitikken gjennomføres i sin region.</p>
<p>Sametinget stilles overfor en økende grad av forventning om å ivareta reindriftas rettigheter og interesser, og stadig flere henvendelser fra reindrifta om hva Sametinget kan gjøre for å ivareta deres interesser. Sametingets arbeid i reindriftssaker skal skje i tett samarbeid med næringa. Sametinget og NRL har de siste årene hatt et godt samarbeid. Dette gir grunn til å anta at Sametinget har opparbeidet seg økende tillit i reindrifta.</p>
<p xml:lang="dan">Rettslige betingelser</p>
<p>Reindriftsretten hviler på et selvstendig rettsgrunnlag, tuftet på alders tids bruk og sedvane. Uten hensyn til hvem som eier grunnen, omfatter reindriftsretten i dag rett til beite for rein, ferdsel, flytteleier for reinen mv. på statlig så vel som privat grunn innenfor det definerte samiske reindriftsområdet.</p>
<p>Reindriften har i lang tid vært gjenstand for lovregulering og er nå regulert gjennom reindriftsloven av 2007. Loven representerer hovedsakelig et detaljert regelverk som etablerer påbud på driftsmessige områder. Reindriftens rettsstilling er ikke uttømmende regulert gjennom denne loven.</p>
<p>Det forhold at det i dag er anerkjent at reindriftsretten har et selvstendig rettsgrunnlag har avgjørende betydning i rettslige konflikter mellom reindrifta og andre konkurrerende interesser. I denne sammenheng står reindriftas bruksrett til areal helt sentralt. Reindriftsretten setter begrensninger i forhold til hvilke inngrep som kan foretas i samiske reinbeiteområder.</p>
<p>Det er spesielt FN-konvensjonen om sivile og politiske rettigheter av 1966 (SP) og ILO-konvensjon nr. 169 om urfolk og stammefolk i selvstendige stater av 1989 som etablerer internasjonal rettsbeskyttelse for samisk reindrift. SP er ved menneskerettighetsloven av 1999 inkorporert i norsk rett og i samsvar med lovens § 2 skal SP ved eventuell motstrid med  annen norsk lovgivning ha forrang. Menneskerettsloven må også leses i sammenheng med bestemmelsene i Grunnlovens § 108.</p>
<p>FNs urfolkserklæring fastsetter universelle minstestandarder for urfolks rettigheter, og inneholder viktige bestemmelser om urfolks rettigheter til land, vann og ressurser, samt urfolks rett til selvbestemmelse. Erklæringen vil legge viktige føringer i det videre arbeidet for å fastslå hvilke rettigheter urfolk har.</p>
<p>Staten kan etter FNs konvensjon om sivile og politiske rettigheter (SP) artikkel 27 ikke foreta eller tillate inngrep i det materielle kulturgrunnlaget som medfører en nekting eller i vesentlig grad krenking av utøvelsen av samisk kultur. I hvilken grad et tiltak vil medføre en nekting eller krenking av kulturutøvelse vurderes ut fra kriteriene: 1) graden av konsekvensutredning, 2) graden av sumvirkninger av tidligere og planlagte inngrep, 3) graden av reelle og effektive avbøtende tiltak, 4) nødvendigheten av tiltaket for offentlige formål forstått som proporsjonaliteten av inngrepet i forhold til rettighetsinnskrenkingen som den medfører for næring, kultur, eiendom, miljø mv., og 5) graden av tilrettelegging for konsultasjoner for å oppnå forhåndsinformert samtykke. Etter en helhetsvurdering av disse kriteriene skal de som er direkte påvirket av tiltaket kunne fortsette å utøve og utvikle sin kultur og opprettholde en lønnsomhet i sin tradisjonelle næring for at tiltaket ikke er i direkte strid med SP artikkel 27. Dersom et tiltak medfører at reindrift ikke lenger kan utøves i et område kan ikke tiltaket tillates uavhengig av hvor stor samfunnsmessig nytte det måtte ha. De pliktene som følger av SP artikkel 27 følger i stor grad også av ILO konvensjon 169 om urfolk og stammefolk i selvstendige stater (ILO 169), særlig artikkel 15 nr. 1. ILO 169 artikkel 6 pålegger også statene plikten til å konsultere berørte urfolk, og særlig ved deres representative institusjoner om lover og administrative tiltak som kan påvirke de. Det vil dermed omfatte alle typer arealinngrep og offentlige reguleringer av arealbruk.</p>
<p>Samene er å anse som et folk etter FNs konvensjon om sivile og politiske rettigheter artikkel 1 og har ved det en rett til selvbestemmelse.   Selvbestemmelsesretten for urfolk er i liten grad konkretisert i folkeretten, med tilsvarende lite veiledning om hva det betyr i praksis. Selvbestemmelsesretten kan likevel sies å komme til uttrykk i to former som ikke er gjensidig utelukkende.</p>
<p>Den ene formen selvbestemmelsen kommer til uttrykk på er ved selvstyre i saker som angår urfolk særskilt. Dette følger også av FNs erklæring om urfolks rettigheter artikkel 4. FNs spesialrapportør for urfolks rettigheter har i sin rapport om situasjonen for samene i Norge, Sverige og Finland av 11.01.11 anbefalt at staten gjennom konsultasjoner med Sametinget må overveie å overføre beslutningsmyndighet innenfor områder som tradisjonelle næringer. Den andre formen selvbestemmelse kan komme til uttrykk på er gjennom konsultasjoner for å oppnå et på forhånd fritt informert samtykke. Konsultasjoner innebærer at staten ikke lenger uten videre ensidig kan fatte beslutninger, som ikke også samene har hatt mulighet til å gi sitt samtykke til.</p>
<p>Selv om konsultasjoner for å oppnå et på forhånd fritt informert samtykke utledes som en form for selvbestemmelse, følger også konsultasjonsplikten av ILO 169 artikkel 6, 7 og 15, samt SP artikkel 27. Konsultasjoner med direkte berørte samiske interesser og rettighetshavere er derfor ikke nødvendigvis en utøvelse av selvbestemmelsesretten.</p>
<p>Selvbestemmelsesretten tilkommer det samiske folk, det vil si at det er det samiske folk som er rettssubjektet. Sametinget som samenes representative organ vil derfor ha en sentral rolle for ivaretakelse og utførelse av selvbestemmelsesretten. Dette er likevel ikke til hinder for at Sametinget kan samtykke til at lokale samiske institusjoner kan stå for gjennomføringen av selvbestemmelsesretten. I mange sammenhenger kan det være nødvendig med en sterk innflytelse fra lokale samiske interesser og lokalsamfunn.</p>
<p>Den grenseoverskridende reindrifta</p>
<p>Reindrifta på Nordkalotten drives i dag i hovedsak innenfor grensene til de fire land. Den grenseoverskridende reindrifta mellom Norge og Sverige har lange historiske tradisjoner, basert på sedvanerett opparbeidet gjennom flere hundreår. Denne reindrifta har vært regulert av Lappekodisillen og flere etterfølgende konvensjoner. Den forrige reinbeitekonvensjon er utløpt og ikke fornyet.</p>
<p>Den nye konvensjonen skal erstatte 1972 konvensjonen, som opphørte å gjelde i 2005. Statene har underskrevet ny konvensjon i 2009, men ikke ratifisert den på grunn av sterk motstand fra samisk side. Det ble derfor opprette en samisk arbeidsgruppe som skulle arbeide videre med norsk –svensk reinbeitekonvensjon for å få en konvensjon som ivaretar alle parters rettigheter og interesser på en god måte</p>
<p>Den samiske arbeidsgruppa, bestående av Sametingene i Norge og Sverige, NRL og Svenska Samers Riksforbund, leverte i 2014 forslag til ny konvensjonstekst til norsk og svensk regjering. De la vekt på større mulighet for samarbeidsavtaler mellom samebyer og reinbeitedistrikt og foreslo konfliktløsningsmodeller. Det ble også pekt på at rettighetsavklaring for reindrifta i området samt vern mot arealinngrep og rovdyr er viktige faktorer som må avklares. Arbeidsgruppa ba om en rask ratifisering av konvensjonen og parallelt arbeid med rettighetsavklaring, arealinngrep og rovdyrtrussel.</p>
<p>Statene har ansvar for å sikre den grenseoverskridende reindrifta. Våren 2016 igangsatte den svenske regjering en rettighetsavklaring for reindrifta i Sverige. Denne avklaringen har bremset arbeidet med å ratifisere konvensjonen. Sametinget forventer nå at den norske regjeringen bidrar til å få prosessen i gang igjen.</p>
<p>Reindrift – en samisk kulturbærer</p>
<p>Det er den tette tilknytningen til samisk kultur som gjør reindrifta til en unik næring, både i nasjonal og internasjonal sammenheng. Derfor vektlegger Sametinget sterkt det kulturelle aspektet i sin reindriftspolitikk.</p>
<p>Reindrift på den samiske kulturens premisser</p>
<p>Mål: Styrke reindriftas stilling som en sentral samisk kulturbærer.</p>
<p>Reindrifta er en viktig bærebjelke for samisk kultur og samfunnsliv. Det er en livsform og næring basert på sterke kulturelle elementer, hvor også de familiemessige og andre relasjoner er viktige. Reindrifta bidrar til å bevare samisk språk, verdier og tradisjoner, og til at tradisjonell kunnskap holdes i hevd, videreutvikles og videreføres. Det handler også om tradisjonelle driftsmønstre og organisering, samt ivaretakelse av reindriftas kulturlandskap og kulturminner. Disse elementene er direkte knyttet til reindrift og er fundamentale betingelser for at reindrift skal utgjøre en levedyktig tilpasningsform.</p>
<p>Den nasjonale reindriftspolitikken er tuftet på to selvstendige grunnlag: en næringspolitisk produksjonsverdi og en samepolitisk kulturverdi. For staten innebærer dette forpliktelser, også for den kulturelle bærekraften i reindrifta. Sametinget er opptatt av å ivareta den kulturelle dimensjonen ved reindriftsnæringa. Det dreier seg om å opprettholde den samiske kulturarven</p>
<p>Et sentralt mål for den statlige reindriftspolitikken er å utvikle reindriftsnæringa til en rasjonell, markedsorientert næring. Sametinget mener at det er svært viktig at en slik utvikling ikke går på bekostning av det kulturelle aspektet ved næringen.  Dávggas-prosjektet, som er et tverrfaglig forskningsprosjekt om samisk reindrift i Finnmark, påpeker at i den offentlige forvaltninga av reindriftsnæringa har den økonomiske dimensjonen i stor grad vært koblet fra den kulturelle og blitt forvaltet som om de var uavhengig av hverandre. En rekke omfattende økonomiske tiltak er blitt gjennomført som om de ikke har hatt kulturelle virkninger.</p>
<p>Det kan virke som om mye av dagens reindriftspolitikk er utformet på grunnlag av myndighetenes behov for kontroll over næringen. Reindriftas stilling som en sentral samisk kulturbærer må være utgangspunkt i utformingen av reindriftspolitikken. Rammebetingelser skal være tuftet på reindriftas egenart som en kulturspesifikk samisk næring. Lovbestemmelser, regelverk og tiltak må utformes slik at de ikke truer den kulturelle bærekraften.  Derfor er det avgjørende at konsultasjonsavtalen brukes aktivt i utforming av lovbestemmelser og tiltak som angår reindriftsnæringa, slik at Sametinget  og reindriftsnæringa har reell innflytelse på rammebetingelsene.</p>
<p>Reindrift er en viktig bærer av det samiske språket. Det sørsamiske språket er på UNESCOs liste over svært truede språk og er avhengig av en livskraftig sørsamisk reindrift. Reindrift har derfor avgjørende rolle i bevaring av sørsamisk språk og kultur.</p>
<p>Språk og terminologi er en viktig kilde for reindriftas tradisjonelle kunnskap. Det er derfor viktig at reindriftas fagspråk er i aktiv bruk både i næring og i forvaltning. Det er særlig viktig at man i forvaltningssammenheng er bevisst på å bruke den samiske terminologien og reindriftas egne begrepsapparat, fremfor å konstruere et nytt fagspråk som er ukjent for reindriftssamene.</p>
<p>Få virkemidler støtter opp om det kulturelle aspektet ved reindrifta og videreføring av familiebasert reindrift. I reindriftsavtalen er viktige ordninger som spesielt omfatter barn, unge og kvinner avviklet eller redusert. Staten har et ansvar for å opprettholde og styrke reindrifta som familiebasert næring og som hjørnestein i samisk kultur. Det må derfor finnes rom for dette aspektet i reindriftsavtalen. Sametinget ser behov for å drøfte hvilke ordninger som kan støtte målet om kulturell bærekraft.</p>
<p>Strategier:</p>
<p>- Arbeide for at reindrifta har gode rammebetingelser tuftet på reindriftas egenart som en kulturspesifikk samisk næring.   - Bidra til at det kulturelle aspektet vektlegges i politikkutformingen.   - Arbeide for virkemiddelordninger som støtter opp om kulturell bærekraft og tiltak for å opprettholde reindriftas tradisjonelle struktur som familiebasert næring.</p>
<p>Bærekraft i et samisk perspektiv</p>
<p>Mål: Det samiske perspektivet ligger til grunn for målet om bærekraftig reindrift.</p>
<p>Det overordnede målet for reindriftspolitikken har siden 1992 vært at reindrifta skal være bærekraftig. Dette er konkretisert gjennom delmålene om en økologisk, økonomisk og kulturelt bærekraftig reindrift, som også er nedfelt i reindriftslovens formålsparagraf. Vektingen mellom økonomisk, økologisk og kulturell bærekraft har lenge vært diskutert mellom næringen, Sametinget og Stortinget. Stortinget har flere ganger fastslått at økologisk bærekraft skal prioriteres.</p>
<p>Riksrevisjonen påpekte i 2012 vesentlige svakheter i statens styring for å nå målet om bærekraftig reindrift. Målene for kulturell og økonomisk bærekraft er ikke tilstrekkelig definert og operasjonalisert. Dermed mangler man viktige forutsetninger for å kunne vurdere om målet om bærekraftig reindrift nås. Det ble også påpekt at det ikke er avklart hvordan hensynet til samiske interesser og folkerettslige forpliktelser skal inkluderes ved  operasjonalisering av delmålene.</p>
<p>Sametinget er opptatt av en helhetlig forståelse av bærekraftsmålene, der delmålene om økologisk, økonomisk og kulturell bærekraft ses i sammenheng og balansen mellom disse vektlegges. En økologisk og økonomisk bærekraftig næring står ikke i et motsetningsforhold til kulturell bærekraft. En framtidig livskraftig og bærekraftig reindrift tar utgangspunkt i den kulturelle bærekrafta, som bygger på generasjoner av reindriftssamers kunnskap. Det er grunnlaget for en god økonomisk utvikling og for en reindrift i balanse med naturgrunnlaget i framtida.</p>
<p>Fra statens side vektlegges økologisk bærekraft, som i hovedsak innebærer at antallet rein ikke overstiger det beiteområdene tåler. Det er utarbeidet indikatorer på økologisk bærekraft, som i stor grad fokuserer på gjennomsnittlig slaktevekt, kjøttavkastning og stabilitet i kalveprosent. Det kan imidlertid stilles spørsmål ved om alle relevante hensyn ligger til grunn for operasjonaliseringen av økologisk bærekraft, som eksempelvis tap av areal, rovvilttrykk og klimaendringer.</p>
<p>Reindriftsutøverne er opptatt av kvaliteten på flokken der tilstanden på denne fortløpende vurderes. Det kan dreie seg om værforhold, rovviltbestand, arealinngrep og driftsmessige rammer. Med driftsmessige rammer menes reindriftsutøverens kunnskap og praksis, og offentlig regelverk og tiltak. Konstante og av og til store årlige variasjoner, særlig på grunn av været, medfører svingninger i ressursgrunnlaget. Det er derfor viktig å bygge inn en form for fleksibilitet i reinflokken som gjør den tilpasningsdyktig til endringer i ressursgrunnlaget. Sametinget mener dette må innarbeides i en videreutvikling av indikatorene for økologisk bærekraft.</p>
<p>Økonomisk bærekraft innebærer at reindrift gir tilstrekkelig livsgrunnlag, spesielt til de med reindrift som hovednæring/-inntektskilde. Det er viktig at den enkelte sikres produksjon og lønnsomhet. Reindrift er bygd på generasjoners erfaring med å drive næringsvirksomhet på knappe ressurser og skiftende klima. Oppnåelse av økonomisk bærekraft må tilpasses reindriftssamenes produksjons-systemer. Reindriftsutøvernes kunnskap om sammensetning av hensiktsmessige flokkstrukturer må danne grunnlaget for en framtidig økonomisk bærekraftig drift.</p>
<p>Ifølge staten betinger kulturell bærekraft at det finnes nok mennesker som kan videreføre reindriftstradisjonene. En større grad av næringsretting vil kunne styrke den kulturelle bærekraften. I forståelsen av kulturell bærekraft kritiseres staten for å legge til grunn forestillinger som er fremmed for reindrifta og for å tvinge utøverne bort fra å benytte tradisjonell kunnskap om reindrift og reindriftsspråk.</p>
<p>Kulturell bærekraft handler ikke bare om antallet mennesker i næringen, men om kontinuitet i språk og familiebasert organisering, opprettholdelse av sedvanerettslige forhold og  deltakelse i reindrifta. Det kulturelle aspektet henger nøye sammen med naturgitte forhold, de økologiske aspektene som reindriftsnæringa forholder seg til. Tradisjonell økologisk kunnskap representerer en viktig del av kulturell og økologisk bærekraft i reindrifta. Særlig den kulturelle bærekraften er sterkt utfordret med dagens endringer i reindrifta, endringer som reineierne opplever å ha liten styring og kontroll over.</p>
<p>Det er behov for grundig gjennomgang av innholdet i og forståelsen av målene for bærekraftig reindrift. Den rådende reindriftspolitikk og forvaltningsregime har ikke i sterk nok grad lagt til grunn reindriftssamenes eget kunnskapsgrunnlag og forståelsesformer som over flere hundre år har vært grunnlaget for god og bærekraftig reindrift. Man må ta innover seg kompleksiteten i reindrifta. Sametinget vil bidra til et slikt arbeid og ønsker i samarbeid med NRL å igangsette organisert arbeid for at reindriftas organisasjoner kan gjennomføre en vurdering av bærekraftsbegrepet, der tiltak kan identifiseres. Slik vil man skape oppslutning og legitimitet om bærekraftsmålene i reindrifta og det samiske samfunnet.</p>
<p>Strategier:   - Arbeide for at bærekraftsmålene for reindrifta tar utgangspunkt i en helhetlig forståelse, og at økologisk, økonomisk og kulturell bærekraft sees i sammenheng.   - Arbeide for at reindriftas kunnskapsgrunnlag står sentralt i forståelsen av bærekraftig reindrift.</p>
<p>Arealgrunnlag for en bærekraftig reindrift</p>
<p>Arealer er forutsetninga for at den tradisjonelle reindrifta skal kunne opprettholdes. Sametinget vil prioritere ressurser for å ivareta reindriftas rettigheter.</p>
<p>Sikring av reindriftas arealer</p>
<p>Mål: Sikre reindriftas arealgrunnlag og slik gi mulighet for å styrke og utvikle reindrifta som næring og kulturbærer.</p>
<p>Reindriftas største utfordring er å sikre arealgrunnlaget. Den største trusselen mot reindriftas bærekraft er det økende presset på arealene, inngrep i form av både utbygginger og økt ferdsel. Et samfunn med befolkningsvekst, økt mobilitet og fritidsutøvelse utfordrer reindrifta i stadig større grad og det uforstyrrede beitearealet har gradvis blitt redusert.</p>
<p>I arbeidet med en bedre sikring av reindriftas arealer er felles virkelighetsforståelse og  samhandling mellom de ulike aktørene en viktig forutsetning. Dette krever et høyt kunnskapsnivå om de ulike sidene ved reindrifta, og om endringsprosesser og årsaksforhold. Sametinget er opptatt av at både statlige myndigheter, fylkeskommuner og kommuner legger til rette for planprosesser som oppfyller den folkerettslige forpliktelsen til å beskytte reindriftsarealene</p>
<p>I nordområdepolitikken er det varslet en større satsning på natur- og energiressurser. Reindriftsnæringas arealbehov skal ivaretas opp mot denne satsingen. Reindriftas eksistensbehov og bruk av områdene blir ofte møtt med økonomiske motargumenter og en vekting opp mot storsamfunnets interesser. Et velkjent argument er at reindrifta utgjør en liten del av den samlede sysselsetting og totalt sett i en økonomisk forstand er en liten næring. En slik tilnærming er ikke i samsvar med folkerettens regler om urfolks rettigheter.</p>
<p>Sametingsmeldingen om areal og miljø <span type="quote" xml:lang="sme">“  Nu guhká go mis leat eatnamat  ”</span> omhandler Sametingets mål og politikk for forvaltning av natur- og ressursgrunnlaget i samiske områder. Sametingets overordnede mål er å sikre våre kommende generasjoner livsgrunnlag og mulighet til utvikle samisk kultur. Forvaltningen skal bidra til å styrke samisk kultur, næringsutøvelse og samfunnsliv. Endringer i arealbruken, uttak av naturressurser og tiltak for energiproduksjon skal kun tillates etter en helhetlig planlegging som tar hensyn til og sikrer det materielle grunnlaget for samisk kultur og samiske næringer.</p>
<p>Areal- og ressursforvaltning bygd på tradisjonell samisk praksis og kunnskap er god miljø- og klimapolitikk. All utnytting av arealer på land og i kystområdene, og all ressursutvinning i samiske områder, skal skje etter samtykke med Sametinget og samiske rettighetshavere. Samiske interesser lokalt skal ha mulighet til å bli konsultert om beslutninger som berører naturgrunnlaget for deres virksomhet. Sametinget vil at denne retten skal lovfestes.</p>
<p>I areal- og miljømeldingen er det flere tema som er sentrale for sikring av reindriftas beitearealer og som derfor ikke blir behandlet i denne meldingen. Dette gjelder spesielt forvaltning av verneområder og utvinning av naturressurser i samiske tradisjonelle områder, som er svært relevante for reindriftsnæringa.</p>
<p>Strategier:   - Arbeide for at både statlige myndigheter, fylkeskommuner og kommuner legger til rette for planprosesser som oppfyller den folkerettslige forpliktelsen til å beskytte reindriftsarealene.   - Arbeide for å lovfeste samenes rett til å bli konsultert i arealsaker som berører naturgrunnlaget for deres virksomhet.</p>
<p>Rettighetsforholdene for den sørsamiske reindrifta</p>
<p>Mål: Sikre rettighetsgrunnlaget for den sørsamiske reindrifta</p>
<p>Områder den sørsamiske reindrifta bruker i dag er mindre enn hva de historisk sett har vært. Dette skyldes store arealinngrep og en forvaltning hvor reindriftas rettigheter og kulturgrunnlag har blitt innskrenket. Størsteparten av grunnen i de sørsamiske reindriftsområdene har private grunneiere, og bare en liten del av arealene har Statskog som grunndisponent.</p>
<p>Reindrifta i Trollheimen har over lang tid vært drevet under vanskelige forhold. I 1981 tapte den sak for Høyesterett der det ble fastslått at den samiske reindrifta ikke hadde en selvstendig beiterett på andres grunn. En videreføring av reindrifta har blitt hjemlet etter Trollheimenloven, som ga hjemmel til å ekspropriere beiterett for å sikre fortsatt samisk reindrift. Dagens drift er basert blant annet på leieavtaler og ekspropriasjonsvedtak. Situasjonen for reindrifta i Trollheimen i dag er imidlertid at en rekke av leieavtalene er sagt opp. Dette er uholdbart, og Sametinget vil arbeide for at myndighetene sikrer fortsatt samisk reindrift i Trollheimen.</p>
<p>Interessekonflikter i møte med andre næringer og aktører skaper utfordringer for reindrifta og har forårsaket flere rettssaker mellom sørsamiske reinbeitedistrikter og private grunneiere tilknyttet jordbruk. Disse rettsavgjørelsene har hatt stor prinsipiell betydning for reindrifta i hele Norge. Med Selbusaken (2001) får vi et tidsskille i Høyesteretts behandling av samiske spørsmål. Med denne avgjørelsen endres synet på at norske tingsrettslige prinsipper og regler gjelder uten tilpasninger for de spesielle forhold som gjør seg gjeldende for reindrifta, og ikke minst innenfor samisk kultur generelt. Det pekes på språklige og kulturelle forskjellers betydning i kommunikasjon mellom samer og myndigheter. Også norske tingsrettslige grunnprinsipper ble det rokket ved i Selbusaken. Det ble særlig påpekt at man må være bevisst på reindriftas ekstensive karakter. Reindrifta bruker store områder, og nomadisk bruk etterlater seg færre fysiske spor i motsetning til bofast jordbruk. Som følge av Selbusaken anses vilkårene for rettsstiftende bruk ved samisk reindrift mer klarlagt.</p>
<p>Det tar tid å etablere bred forståelse for at reindrifta har ubestridte beiterettigheter også i det sørsamiske området. Den sørsamiske reindrifta er i dag i en presset situasjon. I slike tilfeller foreligger det en særlig plikt for staten til å iverksette positive særtiltak. Dette kan skje ved at offentlige myndigheter er restriktiv med å tillate nye og større arealinngrep i disse reindriftsområdene og ved overføring av erstatningsareal.</p>
<p>Den sørsamiske reindrifta utøves i områder med sterke jordbruksinteresser. Sametinget er bekymret for det høye konfliktnivået om beiteland i sørsamisk område, som fører til en uholdbar situasjon for reindrifta. Dialog og gjensidig forståelse bidrar til å dempe konflikter. Fokus på konfliktforebyggende- og dempende tiltak og samarbeid mellom de ulike interessene er derfor viktig. Sametinget vil særlig peke på det problematiske ved reindriftssamenes erstatningsansvar forvoldt av rein, som bygger på et objektivt solidarisk ansvar uten hensyn til skyld. Det er derfor svært viktig å følge opp Samerettsutvalgets II forslag til endringer i reindriftsloven.</p>
<p>Strategier:   - Arbeide for et større fokus på rettighetsforholdene for den sørsamiske reindrifta og bedre rammebetingelser for den samiske reindrifta i Trollheimen.   - Virke for konfliktforebyggende og -dempende tiltak og samarbeid mellom de ulike brukerinteressene.   - Oppfølging av Samerettsutvalget II om kartlegging og anerkjennelse av land- og ressursrettigheter.</p>
<p>Sametingets arbeid for å ivareta reindriftas arealer</p>
<p>Mål: Sametingets arbeid for reindriftas arealinteresser er reindriftsfaglig forsvarlige og bygger på et velutviklet samarbeid med reinbeitedistriktene og andre aktører i plansammenheng.</p>
<p>Den folkerettslige utviklingen setter en absolutt skranke som medfører at tiltak som forsøkes settes i verk uten samisk samtykke vil være i strid med folkeretten. Dette gjelder uansett om tiltaket er lite, så lenge det samlet sett er en trussel for samisk kulturutøvelse.</p>
<p>Sametinget har en selvstendig rolle for å se til at tiltak og planer sikrer reindriftas arealgrunnlag. Sametinget har derfor innsigelsesmyndighet etter plan- og bygningsloven for alle arealplaner som er av vesentlig betydning for samisk kultur eller næringsutøvelse. Sametingets vurderinger om behovet for å fremme innsigelse gjøres uavhengig av fylkesmennenes standpunkt i konkrete arealsaker. Sametinget har imidlertid et helhetlig ansvar for å sikre arealgrunnlaget for reindrifta. Det vil derfor være av sentral betydning å vurdere alle tidligere inngrep i forhold til planlagte inngrep innenfor reinbeitedistriktet, og om nye inngrep vil gjøre det umulig eller vesentlig vanskeligere å opprettholde reindrift i området.</p>
<p>For Sametinget vil det være slik at innsigelse først og fremst vil være aktuelt der planer og tiltak medfører at det er umulig eller vesentlig vanskeligere å opprettholde reindrifta innenfor et distrikt eller siida. Dette er likevel en helhetlig vurdering der forhold som utredningsgrunnlag, sumvirkninger, avbøtende tiltak, proporsjonalitetshensyn og konsultasjonsgrad inngår i vurderingsgrunnlaget. Tiltak som medfører at det ikke lenger er regningssvarende med reindrift i et området vil også stride mot forpliktelsene etter folkeretten.</p>
<p>Reinbeitedistrikt og siidaer har etter folkeretten rett til konsultasjoner. Denne retten er i norsk rett bare gjennomført i forhold til statlige myndigheter, men ikke overfor kommunale myndigheter. Sametingets konsultasjonsrett i arealplaner overfor kommunene ivaretas ved at Sametinget kan reise innsigelse til planene. Innsigelsesmyndighet er noe som er tillagt offentlige myndighetsorgan og ikke private aktører, som reinbeitedistriktene og siidaer. Det er  derfor en stor utfordring hvordan reindriftsnæringa kommer inn i reelle konsultasjonsprosesser med planmyndighetene. Denne utfordringen ble særlig tydelig når områdestyrene med samisk og reindriftsfaglig deltakelse ble avviklet, uten at dette i tilstrekkelig grad er sikret i den nye forvaltningen.</p>
<p>Sametinget har etter omorganiseringa av reindriftsforvaltninga prioritert å etablere kanaler for dialog med reinbeitedistriktene. Sametinget har gjennomført dialogmøter med reinbeitedistrikter i samtlige reinbeiteområde, og deltar sammen med NRL i regionale dialogfora for samisk og reindriftsfaglig medvirkning. I dialogmøtene uttrykte mange av reinbeitedistriktene en bekymring for ivaretakelsen av reindriftas arealgrunnlag, og en klar forventning til at Sametinget i større grad tar ansvar for sikring av arealene. De fleste henvendelser Sametinget mottar fra reindrifta omhandler areal- og rettighetsproblemstillinger.</p>
<p>Sametinget skal forvalte sin innsigelsesmyndighet til arealplaner på en faglig forsvarlig måte for å ivareta reindriftas arealinteresser. Som et folkevalgt organ for samene har Sametinget et helhetlig ansvar for den samiske samfunnsutviklingen. De helhetlige faglige og politiske vurderinger i konkrete saker vil ikke nødvendigvis alltid være sammenfallende med reinbeitedistriktenes og siidaenes, og dette innebærer blant annet behovet for utvikling av forståelsen og respekten for Sametingets selvstendige rolle. For å kunne oppnå dette må Sametinget både ha nødvendig faglig kapasitet og utviklede samarbeidsformer med reinbeitedistriktene.</p>
<p>Strategier:   - Utvikle samarbeidsformer med reinbeitedistriktene.   - Konsolidere og styrke Sametingets eget arbeid med arealgrunnlaget til reindrifta i plan- og utbyggingssaker.   - Delta i regionale dialogfora for samisk og reindriftsfaglig medvirkning</p>
<p xml:lang="nno">Reintall i balanse med arealgrunnlaget</p>
<p>Mål: Reintallet over tid holdes på et stabilt nivå for sikring av beitegrunnlaget, produksjon og lønnsomhet for den enkelte.</p>
<p>Reduksjon av reintallet har lenge stått høyt på den reindriftspolitiske dagsorden, og etter innføringen av reindriftsloven i 2007 har staten prioritert reintallsproblematikken. Den store oppmerksomheten på reintallet har gjort dette til en av de viktigste rammebetingelsene i de berørte områdene særskilt, men det har også ført til at virkemidler og politikkutvikling for reindrifta generelt har vært konsentrert om dette.</p>
<p>Reintallet må først og fremst ses i sammenheng med arealgrunnlaget. Uavklarte rettighetsforhold til areal- og ressursgrunnlag mellom siidaer og økende press fra andre  aktører på arealgrunnlaget gir ikke tilstrekkelige betingelser for en langsiktighet i reindriftas egen styring og forvaltning av sine ressurser. Retten til å utøve reindrift har sitt grunnlag i alders tids bruk. Retten til å bruke et bestemt område tilligger dermed ikke alle som tilfredsstiller vilkårene for å drive reindrift. En avgjørende rammebetingelse for å kunne styre egen reindrift er avklarte beitegrenser mellom siidaene. Der det ikke er mulig å oppnå enighet om beitebruken, må derfor rettighetsforholdene avklares.</p>
<p>Det er foreslått at jordskifteretten gis kompetanse til å foreta rettsutgreiing og grensefastsetting av hvilke rettigheter som foreligger mellom siidaer. Rettslige avklaringer vil være viktige skritt for å ta tak i de grunnleggende årsakene til reintallsproblematikken. Det er likevel også av svært stor betydning at offentlige myndigheter legger til rette for større grad av forutsigbarhet for reindrifta i arealforvaltningen.</p>
<p>Arbeidet som har pågått de siste årene fra reindriftsmyndighetenes side med vedtak om reintallsreduksjoner har imidlertid ikke tatt hensyn til bestående beiterettigheter, og har heller ikke utvist respekt for reindriftas selvstendige styring og forvaltning. Dette har resultert i at det ikke er etablert tilstrekkelig tillit og forståelse for vedtakene reindriftsmyndighetene har fattet. Bestemmelser om forholdsmessig reduksjon har vist seg å være reintallsdrivende og har uten noen form for utjevnende element ført til forskjellsbehandling og uforholdsmessig inngripende tiltak overfor den enkelte reindriftsutøveren. Reindriftsmyndighetene har heller ikke oppfylt sin konsultasjonsplikt overfor reinbeitedistriktene før øvre reintall er vedtatt. Sametinget mener at prosessen må evalueres grundig. Man må se på konsekvenser av den forholdsmessige reduksjonen og denne må vurderes opp mot Norges folkerettslige forpliktelser.</p>
<p>Det må avsettes ressurser til å utvikle stabile og langsiktige løsninger på reintallsproblematikken, som er forankret og har legitimitet i reindriftsnæringa og det samiske samfunnet. Det er derfor avgjørende at bestemmelser og vedtak tar utgangspunkt i samiske sedvaner og rettsoppfatninger og at framtidige prosesser og tiltak utvikles i samråd med reindrifta og Sametinget.</p>
<p>Reintall i den reindriftssamiske forståelsen er noe som er i en kontinuerlig endring og det er lite hensiktsmessig å operere med nøyaktige tallfestelser. I forvaltningssammenheng har det store fokuset på reintall ført til store utfordringer, særlig når det gjelder kontroll. For reineierne er utfordringen at den nøyaktige tallfestingen er knyttet opp mot tilskuddsberettigelse eller sanksjoner.</p>
<p>Reineierne vurderer kontinuerlig beitenes bæreevne og har flere forskjellige strategier for å balansere beitepresset deretter. Det er behov for å se på alternative måter for ressursforvaltning for reindrifta, med mindre fokus på nøyaktige tallfestelser og større rom for variasjon. Ved beregning av beitenes bæreevne må reindriftsutøvernes tradisjonelle kunnskap om rein og beiter vektlegges.</p>
<p>Strategier:   - Gjennomføring av en helhetlig rettsutgreiing av beiterettigheter og grenseganger mellom reinbeitedistrikt/soner for vinterbeiteområdene i aktuelle områder.   - Arbeide for at det utvikles stabile og langsiktige løsninger på reintallsproblematikken, som er forankret og har legitimitet i reindriftsnæringa og det samiske samfunnet.   - Arbeide for at det igangsettes et arbeid for se på alternative måter for ressursforvaltning for reindrifta, med mindre fokus på nøyaktige tallfestelser og større rom for variasjon.   - Arbeide for at prosessen med reintallstilpasningen evalueres og vurderes opp mot folkeretten.</p>
<p>Å forvalte en urfolksnæring</p>
<p>Reindriftsnæringa er en kulturspesifikk samisk næring og en urfolksnæring. Dette innebærer at den ikke kan forvaltes som en hvilken som helst næringsvirksomhet. Samene som urfolk har rett til selvbestemmelse og til selv å bestemme sin egen økonomiske, sosiale og kulturelle utvikling. Dette må gjenspeiles i forvaltninga av reindrifta.</p>
<p xml:lang="dan">Reindriftas egen styring</p>
<p>Mål: Styrke reindriftas egen styring og forvaltning over egne ressurser.</p>
<p>Ved endringene av reindriftsloven i 2007 ble det foretatt en tydeliggjøring av hva som var privatrettslig og offentligrettslig forvaltning i og av reindrifta. De oppgaver som ligger til reindrifta og dens organer som distrikt, siida og siidaandel må forstås som lovfesting av privatrettslige forhold som følger av sedvane, noe som gjerne kalles en lovkodifisering av bestående rettigheter. Det som derfor ofte blir omtalt som en styrking av det ‘interne selvstyret’ i reindrifta er ikke myndighet tildelt av staten, men klargjøring av rettighetene som ligger til reindrifta selv.</p>
<p>Skillet mellom hva som er privatrett og hva som er offentlig rett i reindrifta er imidlertid uklart i lovverket. Reindriftsloven gir i utgangspunktet reinbeitedistriktene rett til å organisere reindrifta innenfor distriktet. Samtidig følger det av loven at norske myndigheter i vid utstrekning kan overprøve distriktets beslutninger av grunnleggende betydning for den samiske reindrifta.</p>
<p>For eksempel skal reindriftsstyret foreta endelig stadfesting og godkjenning av reintallet for den enkelte siida, samt sørge for at en siida som har et for høyt reintall reduserer dette. Reindriftsstyret kan mot reinbeitedistriktets og siidaens vilje beslutte at en person skal ha rett  til å drive med rein innenfor et reinbeitedistrikt og beslutte å gi en slik person rett til reinmerke, samt overprøve den samiske reindriftas egne beslutninger om reinmerke. Fylkesmannen kan underkjenne reinbeitedistriktets bruksplaner, altså distriktenes egne oppfatninger om hvor og hvordan reindrifta rent geografisk skal bedrives.</p>
<p>Dette innebærer at det er aspekt ved reindriftsloven som er folkerettsstridig og det er behov for en helhetlig gjennomgang av reindriftsloven. Det er blant annet behov for en sterkere opprydding av hva som ligger til en privat rettighetsforvaltning og hva som er utøvelse av offentlig forvaltningsmyndighet.</p>
<p>I mange tilfeller vil det kunne oppstå uenigheter og tvister knyttet til saker og beslutninger om slike forhold. Det kan likevel stilles spørsmål ved om det er rimelig at offentlige forvaltningsorgan er de som bør avgjør slike mer privatrettslige uenigheter. I rapport fra mars 2016 fra Arbeidsgruppe om jordskifterettens kompetanse knyttet til interne forhold i reindrifta, som er på høring til 1. oktober 2016, foreslås det at tvister knyttet til bruksreglene legges til domstolene ved jordskifteretten med ankemulighet til Lagmannsretten og Høyesterett.</p>
<p>En forutsetning for at reindriftas privatrettslige forvaltning skal lykkes er at det investeres i prosesser for å etablere forutsigbare systemer der brukernes rettigheter og plikter er avklart i forhold til hverandre. Reindriftsnæringa har gjennomgått store endringer – strukturelt, samfunnsmessig og teknologisk. Endringene har påvirket reindriftas egne institusjoner som siidasystemet og hvordan samhandlingen er innad. Forskning som er gjort på liknende forvaltning av naturressurser viser at vellykket ressursforvaltning avhenger av at rettighetshaverne selv har kontroll og ansvar. Sametinget vil vise til at den gode utviklingen i produktivitet og økonomisk utbytte i den sørsamiske reindrifta i stor grad skyldes at reindrifta har hatt forutsigbarhet og stabilitet i rammebetingelsene, og selv har hatt betingelser for å kunne styre og regulere sin virksomhet og utvikling.</p>
<p>Sametinget mener derfor at man må prioritere arbeid som styrker siidaene og reinbeitedistriktene som forvaltere av rettigheter. Partene i reindriftsavtalen igangsatte i 2015 et arbeid for videreutvikling av internkontroll og selvstyre i reindriftsnæringa. Sametinget anser dette som et viktig tiltak for å få til gode prosesser i næringa, og at dette også må følges opp med økte midler til reinbeitedistriktene blant annet gjennom reindriftsavtalen slik at de ressursmessig er rustet til å gjøre en best mulig jobb.</p>
<p>I den interne organiseringen etter reindriftsloven av 2007, er siidaandelen en helt sentral enhet. I sitt innspill til sametingsmeldingen viser NRL til at det i reindriftsnæringa er en oppfatning om at lovverket har bidratt til å endre det tradisjonelle samiske siidasystemet i negativ retning, blant annet ved at loven er i ferd med å rokke ved reindriftas tradisjonelle struktur som en familiebasert næring. NRL sier videre at det også er en oppfatning om at loven har bidratt til en intern uro ved at siidaandelssystemet favoriserer og forskjellsbehandler reineiere.</p>
<p>Reindriftsloven gir uttrykk for at siidaandelen er en del av en siida, det vil si at den har en andel i siidakollektivet. Siidaandelen er en videreføring av driftsenhetsordningen som ble innført i reindriftsloven av 1978, som en etableringskontroll. Både driftsenheten og senere siidaandelen har hatt sentral betydning i tilskuddsordningene. Siidaandelen som institusjon har imidlertid ikke noe grunnlag i reindriftas tradisjonelle organisering, men er et uttrykk for behov for klare regler med hvem som er ansvarlig for driften, både innad og i forhold til omverden.</p>
<p>I prosessen i forkant av reindriftsloven av 2007 ble det ikke foretatt en nærmere drøfting av siidaandelen i lys av de kulturelle aspektene ved å eie rein, eller andre rettslige grunnlag. Med hensyn til reindriftsrettighetene er det ikke noe forskjell mellom siidaandelsleder og andre reineiere i siidaandelen. Sametinget ser derfor et behov for at siidaandelenes stilling og rolle vurderes nærmere.</p>
<p>Som nevnt over er det en avgjørende betingelse for en vellykket rettighets- og ressursforvaltning at det foreligger klart definerte rettigheter. Dette er problemstillinger som særlig er store på vinterbeiteområdene i deler av Finnmark. Det er derfor viktig å få gjennomført rettsutgreiing og grensefastsetting av hvilke beite- og ressursrettigheter som ligger mellom distrikt og siidaer.</p>
<p>Strategier:   - Arbeide for en helhetlig gjennomgang av reindriftsloven, der man blant annet klargjør skillet mellom privatrettslig styring og offentligrettslig forvaltning og vurderer siidaandelens stilling.   - Arbeide for tiltak som utvikler siidaene og reinbeitedistriktene som ressursforvaltere.   - Oppfølging av forslaget om at jordskifteretten gis mulighet til å gjennomføre rettsfastsettende og rettsendrende saker internt i reindrifta.</p>
<p>Den offentlige forvaltningen av reindrifta</p>
<p>Mål: Reindrifta forvaltes i tråd med folkerettens krav til selvbestemmelse, og den offentlige forvaltninga oppleves som legitim av reindrifta.</p>
<p>Den offentlige myndighetsforvaltningen av reindrifta knytter seg i utgangspunktet til det som regulerer forholdet mellom staten og reindriftas rettighetsbærere, og forholdet mellom statens ulike organer. Dette dreier seg i hovedsak om hvordan staten regulerer tillatelser og utnyttelse av reindriftas arealgrunnlag, samt til ferdsel og etablering av reindriftas installasjoner i områder hvor reindrifta har rettigheter.</p>
<p>Den offentligrettslige myndighetsforvaltningen kan regulere reindriftas bruk og utøvelse med formålet å sikre grunnlaget for reindrifta, også slik at det for noen kan medføre en viss rådighetsinnskrenkning. Dette kan imidlertid ikke innebære noen form for overføring av  rettigheter til det offentlige eller som fordeler for andre rettighetshavere. Det vil da i tilfelle være snakk om ekspropriasjon. En offentlig regulering av reindrifta kan for øvrig ikke under noen omstendigheter medføre noen form for nekting eller vesentlig krenking av muligheten til å utøve reindrift i et område. Offentlig myndighetsforvaltning for reindrifta dreier seg også i stor grad om regulering av statens økonomiske rammer i form av tilskudd og utviklingstiltak.</p>
<p>Det viser seg at særlig i Finnmark så finner en to helt ulike syn på hvordan reindrifta forvaltes. Den statlige fortellingen er at reindrifta har en stor grad av innflytelse i beslutningsprosessen, men oppfattes som irrasjonelle aktører som ikke forstår sitt eget beste. Reindriftas egen fortelling er at det ikke er lagt til rette for reell medvirkning og at de statlig styrte beslutningsprosessene er uforutsigbare og mangler åpenhet. Tilbakemeldinger Sametinget har fått fra reindrifta er at det i mange sammenhenger er manglende tillit mellom reindriftsnæringa og offentlig forvaltning.</p>
<p>Den offentlige reindriftsforvaltningen har innslag av medforvaltning fra Sametinget og reindrifta. Etter de siste års endringer av den offentlige forvaltningsstrukturen er det nå kun i Reindriftsstyret reindriftsnæringa og Sametinget er representert. Reindriftsstyrets vedtak kan imidlertid påklages til LMD, som også kan instruere og av eget tiltak omgjøre Reindriftsstyrets vedtak. Som eksempel har departementet på eget initiativ etterprøvd og opphevet flere vedtak om øvre reintall og instruert Reindriftsstyret til å fatte vedtak om reduksjonsplaner. Dette har i tillegg skjedd uten at Sametinget har blitt informert og konsultert. Selv om reineiere er i flertall i Reindriftsstyret, så kan det derfor reises spørsmål om et slikt flertall har noen hensikt når departementet kan instruere og overprøvevedtakene. Det betyr at medlemmene som Sametinget oppnevner ikke har en selvstendig rolle, og medlemmene har heller ikke noe mandat fra Sametinget. Slik dagens reindriftsforvaltning er organisert er det et åpent spørsmål om reindrifta og Sametinget er tjent med at Sametinget oppnevner representanter til Reindriftsstyret.</p>
<p>Hovedregelen i de tidligere områdestyrene var at flertallet av medlemmene i områdestyrene kom fra reindrifta. Ordningen med områdestyrer innebar en form for offentlig medforvaltning av reindriftas arealgrunnlag, siden innsigelsesmyndigheten etter plan- og bygningsloven lå til dette organet. Dette medforvaltningselementet er ikke til stede etter endringene i reindriftsloven som ble iverksatt fra 2014.</p>
<p>Endringene av den offentlige reindriftsforvaltningen som har skjedd de siste årene har skjedd uten Sametinget og NRL sitt samtykke. Det er foretatt stegvise endringer i reindriftsforvaltningen uten grundige evalueringer og vurderinger, og uten reelle konsultasjoner med Sametinget og reindrifta.</p>
<p>Reindriftspolitikk er mer enn næringspolitikk og ressursforvaltningspolitikk. Endringene har medført en svekket samisk styring og reindriftsfaglig innflytelse av den offentlige forvaltningen av reindrifta. Som en kulturspesifikk samisk næring så skal utformingen av rammebetingelser for reindrift og organiseringa av den offentlige forvaltninga av reindrifta  være i samsvar med grunnloven § 108 og udiskutabelt innenfor Norges menneskerettslige forpliktelser overfor samene som urfolk. Sametinget konstaterer at det er flere forhold i forvaltningsstrukturen og i reindriftsloven som er problematisk sett opp mot disse forpliktelsene.</p>
<p>Som redegjort tidligere har samene en rett til selvbestemmelse. Selvbestemmelsesretten kommer i hovedsak til uttrykk i form av selvstyre forstått som endelig avgjørelsesmyndighet og konsultasjoner med statlige myndigheter for å oppnå et på forhånd fritt informert samtykke. Selvbestemmelsesretten ligger til samene som folk og knytter seg til det som må forstås å være innenfor det offentligrettslige området. Dette er likevel ikke til hinder for at selvbestemmelse i form av avgjørelsesmyndighet kan delegeres til regionale eller lokale samiske organer. Av hensyn til folkerettens prinsipper om selvbestemmelse er det mest nærliggende at det overordnede ansvaret for den samiske reindrifta er tilknyttet Sametinget. Manglende rammevilkår medfører imidlertid at dette ikke er mulig å gjennomføre på nåværende tidspunkt.</p>
<p>Samtidig som den internasjonale rettsutviklingen de siste årene har beveget seg mot en styrking og konkretisering av urfolks selvbestemmelsesrett og konsultasjonsrett har organiseringen av den offentlige reindriftsforvaltningen i sterk grad beveget seg i retning av en svekking av den samiske innflytelsen over den offentligrettslige reindriftsforvaltningen. Dette framstår som et paradoks og kan vanskelig forstås annerledes enn at helt andre hensyn enn styrking av samiske urfolksrettigheter ligger bak de siste års lovendringer og omorganiseringer av reindriftsforvaltningen.</p>
<p>En svekket samisk deltakelse i den offentligrettslige forvaltningen burde innebære en sterkere oppmerksomhet fra statens side for konsultasjoner med reinbeitedistrikt og siidaer. Konsultasjonsretten omfatter i utgangspunktet alle beslutninger Fylkesmannen og Landbruksdirektoratet fatter etter reindriftsloven. Fylkesmannens beslutninger om å reise eller ikke reise innsigelser av hensyn til reindrifta i arealplansaker etter plan- og bygningsloven er så sterkt prosessledende at også disse må forstås å være konsultasjonspliktige overfor reinbeitedistrikt og siidaer. Slik Sametinget kjenner reindriftsforvaltningen foregår det ingen formelle konsultasjonsprosesser fra deres side med reinbeitedistrikt og siidaer om beslutninger som påvirker reindrifta direkte. Dette er svært problematisk. Samtidig kan det hevdes at konsultasjoner om alle beslutninger reindriftsforvaltningen fatter av kapasitetshensyn vil være svært krevende å få til. Dette viser likevel utilstrekkeligheten i dagens organisering av den offentlige reindriftsforvaltningen, og behovet for å etablere former for selvstyreordninger av den offentlige reindriftsforvaltningen.</p>
<p>Sametinget har allerede i konsultasjonene om reindriftsloven av 2007, bedt om at det nedsettes et utvalg med representanter fra departementet, reindriftsforvaltninga, reindriftsnæringa og Sametinget som skal se på de prinsipielle folkerettslige og praktiske sidene ved den fremtidige reindriftsforvaltningen. Departementet har hittil ikke ønsket en slik vurdering. Sametinget er fortsatt av den formening at det er særskilt viktig at en slik utredning gjennomføres. I en slik utredning er det også naturlig å se på Sametingets rolle. Dersom  statlige myndigheter ikke vil være med på et slik arbeid, vil Sametinget selv igangsette en slik utredning.</p>
<p>Strategier:</p>
<p>- Arbeide for en gjennomgang av reindriftsloven for å forenkle og klargjøre privatrettslige og offentligrettslige oppgaver, samt vurdere organiseringen av den offentlige forvaltningen slik at den er i samsvar med folkerettens forpliktelser til blant annet selvbestemmelse.   - Sametinget igangsetter i samforståelse med NRL en utredning med gjennomgang av reindriftsloven dersom departementet ikke ønsker å iverksette dette etter konsultasjoner med Sametinget og NRL.   - Avstå fra å oppnevne medlemmer til Reindriftsstyret slik det nå fungerer.   - Arbeide for at reindriftsmyndighetene etterfølger konsultasjonsplikten for alle beslutninger som påvirker reindrifta.</p>
<p>Kunnskap og kapasitet</p>
<p>Et godt kunnskapsgrunnlag er av avgjørende betydning for å sikre gode beslutningsprosesser. Reindriftsnæringa må også ha tilstrekkelig med kapasitet og kompetanse for å ha en reell mulighet til å delta i disse prosessene. En sterk bevissthet om tradisjonell kunnskap legger til rette for medvirkning og involvering i ressursforvaltninga.</p>
<p>Kunnskap i arealforvaltningen</p>
<p>Mål: Relevant og korrekt kunnskapsgrunnlag om reindrift ligger til grunn for beslutninger i areal- og ressursforvaltning.</p>
<p>Det er svært viktig at man har et best mulig kunnskapsgrunnlag før det fattes beslutninger som direkte påvirker reindrifta i arealforvaltningen. Dette følger av blant annet ILO-konvensjon nr. 169 artikkel 7, som krever at konsekvenser av inngrep i samiske områder, herunder områder hvor det utøves reindrift, må være tilstrekkelig utredet før et eventuelt naturinngrep kan iverksettes.</p>
<p>Regjeringens temaveileder  Reindrift og planlegging etter plan- og bygningsloven  slår fast at vedtak av arealplaner må være basert på forsvarlige utredninger av virkningene for reindrifta og ta tilstrekkelig hensyn til næringens behov for arealer. I lovkommentaren og merknaden til plan- og bygningslovens § 3-1 bokstav c er det spesifikt nevnt at der hvor reindriftsinteresser er berørt, skal samlede effekter av planer og tiltak innenfor det enkelte reinbeitedistriktet  vurderes, man skal se hvordan det planlagte inngrepet vil virke sett opp mot alle tidligere inngrep i reinbeitedistriktets / siidaens sesongbeiter. I praksis har dette vist seg å være utfordrende, og det kumulative og regionale perspektivet er ofte fraværende. Sametinget mener derfor at metodeutvikling for konsekvensutredninger for reindrift er nødvendig, med særskilt fokus på samlede konsekvenser av tidligere og planlagte inngrep.</p>
<p>Det vises til areal- og miljømeldingen der Sametinget har drøftet systemet for konsekvensutredninger mer inngående. Sametinget vil blant annet arbeide for at det utarbeides statlige retningslinjer for gjennomføring av reindriftsfaglige konsekvensutredninger, og at det stilles særskilte krav til utredere som skal beskrive planenes og tiltakenes konsekvenser for reindrifta. De berørte reinbeitedistriktene eller siidaene må gis innflytelse på utredningsmandatet, for å sikre at tradisjonell reindriftskunnskap inkluderes i utredningen. Det er svært viktig at konsekvenser og avbøtende tiltak vurderes ut ifra kunnskap både om reinens atferd og reindriftas driftsmåter.</p>
<p>Planmyndighetene, også kommunene, skal gjennom planlegging sikre reindriftas tilgang til tilstrekkelig og forutsigbart beitegrunnlag for å opprettholde næringens drifts- og kulturgrunnlag. Det er derfor viktig at kommunale myndigheter har kunnskap og forståelse om reindrift som en urfolksnæring med særskilt beskyttelse.</p>
<p>I regi av arbeidet med kommunereformen har Sametinget gjort en utredning <span type="quote">“Kommunereformen og samiske interesser”</span>. En av tilrådningene i utredningen er at reindriftas medvirkning må sikres i nye og større kommuner. Kommuner gir uttrykk for at de har lite ressurser til å betjene den samiske befolkningen i kommunene. Sametinget jobber med å sikre bedre forutsetninger til kommunene for å sikre god medvirkning og arealplanlegging i kommunene.</p>
<p>Det er behov for mer informasjon om reindrift til samfunnet, arealplanleggere og utbyggere, spesielt om reindriftas arealbruk og rettigheter. Kunnskap kan gi større aksept og forståelse for reindriftsnæringas egenart. Det må drøftes hvordan informasjonsarbeidet kan intensiveres og organiseres. Dette kan blant annet gjøres ved å utvikle informasjonsmateriell/ kurspakker om reindrift i plansammenheng. Sametinget vil ta initiativ i forhold til andre aktører om et slikt arbeid.</p>
<p>Strategier:   -  Arbeide for at det igangsettes metodeutvikling for konsekvensutredninger for reindrift, med særskilt fokus på av samlede konsekvenser av tidligere og planlagte inngrep.   - Arbeide for utvikling av informasjonstiltak om reindrift i plansammenheng.</p>
<p>Kunnskap i praksis og utdanning</p>
<p>Mål: Reindriftskunnskap er anerkjent som grunnlag for beslutninger og forvaltning.</p>
<p>Prinsippet om tradisjonell kunnskap er vel forankret i nasjonal lovgivning og internasjonale avtaler om areal og miljøforvaltning, og er internasjonalt anerkjent som kunnskapsgrunnlag for politiske beslutninger. Tradisjonell kunnskap er en akkumulerte kunnskapssamling som inneholder erfaringer, praksis og tro, arbeider og arbeidsmåter utviklet og overlevert gjennom kulturelle prosesser fra generasjon til generasjon.</p>
<p>Samisk tradisjonell kunnskap oppfattes ikke alltid å ha samme status og viktighet som vitenskapelig kunnskap og brukes derfor sjelden som kunnskapsgrunnlag for beslutninger. Naturvitenskapelig kunnskap blir sett på som universelt gjeldende, selv om den også er lokal og ofte bygd på smal empiri. Tradisjonell kunnskap er derfor et viktig supplement til den eksisterende kunnskapen som er nyttig for den videre utviklingen og forvaltningen av samiske områder.</p>
<p>Dávggas-prosjektet har vist at reindriftas kunnskapsgrunnlag systematisk underkjennes i forvaltningen. Dette fører til mangel på tillit og legitimitet, og unødvendig utfordrende problemløsing. Ved å legge både den forskningsbaserte kunnskapen og reindriftas fagkunnskap til grunn vil man kunne utvikle mer egnede forvaltningsverktøy, samt øke tilliten og forståelsen mellom den statlige forvaltningen og reindrifta.</p>
<p>Sametinget mener det er behov for omlegging til en forvaltningsform som i større grad bygger på den samiske reindriftskunnskapen. Samisk tradisjonell kunnskap skal likestilles med forskningsbasert kunnskap i beslutningsprosessene. Sametinget vil bidra til at den tradisjonelle kunnskapen gjøres kjent, anerkjennes og tas i bruk i areal- og ressursforvaltning i samiske områder. En videreutvikling av metodologi for kombinering av tradisjonell og akademisk kunnskap for en bærekraftig forvaltning av reindrifta må prioriteres.</p>
<p>Reindrift som vitenskapelig fag, med utgangspunkt i reindriftas tradisjonelle kunnskap og i takt med primærnæringenes behov, må videreutvikles. Reindriftsfaglige utdanninger vil generere fagfolk med spisskompetanse i reindrift, også til myndighets- og forvaltningsnivå. Utdanningene vil øke kompetanse og kapasitet i det samisk samfunn, gjøre næringen mer robust og bidra til å likestille tradisjonell kunnskap med vitenskapelig kunnskap.</p>
<p>Sametinget har i arbeidet med nasjonal kompetansepolitisk strategi fremhevet at samiske kunnskapsmiljøers kompetanse om blant annet tradisjonell kunnskap må gis styrkede utviklingsmuligheter og rammebetingelser. Det er også viktig at samer selv forsker på egne forhold og deltar og definerer behovene, at kunnskapsoppbyggingen skal skje på det samiske samfunnets premisser. Derfor er styrking av urfolks utdannings- og forskingsinstitusjoner avgjørende viktig for å sikre de samiske interessene i det videre arbeidet med en nasjonal kompetansestrategi.</p>
<p>Samisk videregående skole og reindriftsskole tilbyr programfagene naturbruk og reindrift, og ved Samisk høgskole er det mulig å ta bachelor i reindriftsstudier.   Dette er sentrale arenaer for oppbygging av reindriftskompetanse. I sametingsmeldingen om høyere utdanning og forskning framføres behovet for oppbygging av et forskningsbasert reindriftsfaglig utdanningstilbud på master- og doktorgradsnivå. Det må opprettes en masterutdanning i eiendomsfag som inkluderer samiske rettsforhold. Dette er et viktig bidrag for blant annet å øke jordskifterettens kompetanse om reindrift. Sametinget mener at det er viktig å bygge videre på fagmiljøet som er etablert ved Samisk høgskole, som i stor grad tar utgangspunkt i reindriftas tradisjonelle kunnskaper, ved å etablere utdanning i reindriftsfag på master- og PhD-nivå. Stipendordninger for slike studier må på plass.</p>
<p>Forskning viser at klimaendringer over tid kan medføre endringer i reindriftas tradisjonelle driftsmåte og betydelige økonomiske konsekvenser. Endringenes konsekvenser og hvilke tilpasninger reindrifta må gjøre, vil variere fra område til område. Tilpasningsmulighetene er svært ulike. Det er derfor svært viktig at den iboende fleksibilitet og tradisjonelle kunnskap reindriftsnæringa har danner grunnlaget for tiltak. Det anses som nødvendig at myndighetene i samarbeid med Sametinget og reindrifta søker å finne løsninger som gjør næringen mindre sårbar for klimaendringene.</p>
<p>Kunnskap om samisk rettsforståelser, sedvaner, eiendomsforhold og bruk av land og ressurser er viktig for avklaring av rettsforhold i reindrifta og for fortolkning og utforming av lovverket. Videre gir dette grunnlag og føringer for en offentlig myndighetsutøvelse av plan-, verne- og utbyggingslovgivingen som sikrer reindriftas arealgrunnlag.</p>
<p>Strategier:</p>
<p>-  Arbeide for at det videreutvikles metodologi for bruk av tradisjonell kunnskap i forvaltninga av reindrift.   - Bidra til at reindriftas kunnskap integreres i kunnskapsgrunnlaget for miljø- og planforvaltning og utvikling av avbøtende tiltak.   - Arbeide for at det opprettes et masterutdanning i eiendomsfag som inkluderer samiske rettsforhold, og at kunnskap om samisk kultur, eiendomshistorie, rettserverv og sedvanerett inngår som en del av basiskompetansen for alle jordskiftedommere.   - Arbeide for at det bygges opp et forskningsbasert reindriftsfaglig utdanningstilbud på master- og doktorgradsnivå.</p>
<p>Reindriftas kapasitet og kompetanse</p>
<p>Mål: Reindrifta har en reell mulighet til å konsultere og delta i styring og forvaltning av sine landområder.</p>
<p>Det økende presset på reindriftas arealer og økte plikter fra offentlige myndigheter til å konsultere med reindrifta som direkte berørte parter har resultert i stadig økende etterspørsel og forventning til reindriftas organer om avgivelse av uttalelser, deltakelse på møter og involvering i konsultasjonsprosesser.</p>
<p>Det er av avgjørende betydning at reindrifta har en reell mulighet til å delta i forvaltningen av sine landområder. Reindriftsnæringa, både ved NRL og reinbeitedistriktene, har pekt på at det er ressursmessig utfordrende for distriktene å følge alle planprosesser, og at dette gjør at reindriftas rettsikkerhet svekkes. En tilstrekkelig dialog forutsetter jevnbyrdighet blant partene, særlig gjelder dette i forhold til ressurstilgang og kapasitet. Sametinget ser behov for å styrke arbeidet med å gjøre samiske rettighetshavere i stand til å fremme krav om sikring og bevaring av deres arealer og ressurser.</p>
<p>Sametinget mener at det er svært viktig å prioritere økonomiske midler til kapasitets- og kompetansebygging for ivaretakelsen av arealrettigheter og -interesser. Reinbeitedistriktene får distriktstilskudd over reindriftsavtalen for å dekke administrasjon, planlegging og ressursforvaltning, både når det gjelder distriktets interne forvaltning og arbeid i forhold til eksterne aktører for sikring av areal. Men dette er i dag langt fra tilstrekkelig. Reinbeitedistriktene skal utføre en rekke interne forvaltningsoppgaver, samtidig som eksterne aktører ønsker større grad av dialog og medvirkning fra reindrifta. For at reindrifta på best mulig måte skal kunne møte disse økte forventningene, er det behov for å styrke reinbeitedistriktene økonomisk. Staten har et stort ansvar for å sikre at reindrifta har tilstrekkelig med midler for å ivareta sin rolle på en god måte.</p>
<p>En del reinbeitedistrikter har mange kommuner å forholde seg til. Med begrensede ressurser klarer distriktene ikke å følge alle prosessene og blir på etterskudd i forhold til arealplanlegginga. I dialogmøtene Sametinget har hatt med distriktene pekte flere på at det er behov for å samle kompetansen og ressursene i distriktene. Man må derfor ha oppmerksomheten rettet mot tiltak som stimulerer til samarbeid og samordning av ressurser. Sametinget har derfor utformet en egen tilskuddsordning, der man kan gi støtte til tilretteleggende prosjekt innenfor reindriftsnæringa som bidrar til å sikre reindriftas arealgrunnlag og økonomiske utvikling. Sametinget mener at flere aktører må ta ansvar for å stimulere til dette, ikke minst avtalepartene og fylkesmennene.</p>
<p>For å sikre reindriftas kapasitet og kompetanse til å delta som aktører i konkrete arealsaker er det avgjørende at kostnader til prosess og rådgivning dekkes. I dag er dette kun sikret innen vassdragsreguleringer. Sametinget vil derfor arbeide for at reindriftsnæringa sikres ressurser og kapasitet gjennom gode systemer for kostnadsdekning.</p>
<p>Sametinget har støttet initiativ for å styrke samiske rettighetshaveres kompetanse og kapasitet i møte med større utbyggingsaktører blant annet gjennom finansiering til Stiftelsen  Protect Sápmi. Sametinget mener at selskaper og store grunneiere, som disponerer over grunn med samiske rettigheter, kan være tjent med å støtte et slikt initiativ. Sametinget bidrar gjennom egen tilskuddsordning til oppfølging av samiske rettigheter til arealer og ressurser, med støtte for juridisk bistand til saker av prinsipiell karakter.</p>
<p>Sametinget vil også peke på behovet for utvikling av kartmateriale som synliggjør og gir en samlet oversikt over gjennomførte utbyggingstiltak i reinbeiteområdene og i distriktene. Kart er et nyttig verktøy for visualisere konsekvensene av inngrep. Slike kart er viktige verktøy for reindrifta selv. Det er kart over deres ressurser og deres bruk av ressursene og må derfor eies og kontrolleres av reinbeitedistriktene eller siidaene selv, slik at de kan benytte seg av dem i dialogen og konsultasjoner med utbyggere og offentlige planmyndigheter.</p>
<p>Strategier:   -  Stimulere gjennom tilskuddsordninger til samarbeid og samordning i reinbeitedistrikt og siidaer av ressurser for sikring av arealgrunnlag.   - Arbeide for gode systemer for kostnadsdekning for reindrifta i konkrete arealsaker.   - Arbeide for at reinbeitedistrikt og siidaer kan utvikle sitt eget kartgrunnlag over sitt arealgrunnlag og ressurser.</p>
<p>Reindrifta som vekstnæring i samiske områder</p>
<p>Sametinget vil være premissgiver for næringsutvikling i samiske områder. Sametinget som samenes folkevalgte organ har et ansvar for å sikre samfunnsutviklingen i de samiske områdene, og da også for reindriftas interesser og utviklingsmuligheter.</p>
<p>Samenes rett til selvbestemmelse innebærer også rett til å fritt bestemme sin egen økonomiske, sosiale og kulturelle utvikling. Dette gjelder også forhold som gjelder næringsutvikling, økonomiske rammebetingelser og tiltak for reindriftsnæringa. På lengre sikt skal Sametinget ha avgjørende innflytelse på dette feltet. Inntil dette realiseres skal Sametinget ha påvirkningsmuligheter på det arbeidet som gjøres for næringsutvikling i reindrifta, og de rammebetingelser som statlige myndigheter tilbyr.</p>
<p>Reindrift – mulighetenes næring</p>
<p>Mål: Reindriftsnæringa er en innovativ næring med høy grad av verdiskaping, som samtidig er kulturelt bærekraftig.</p>
<p>Reindrifta er mulighetenes næring, med alle muligheter for å utvikles som en bærekraftig næring samtidig som man holder fast på de dype røttene den har i den samiske kulturen. Det er store muligheter til positiv næringsutvikling med et godt matprodukt, et unikt reiselivsprodukt og som råvareprodusent til duodji. Det er økende etterspørsel etter lokal og kortreist mat, og reinkjøtt representerer det beste av arktisk, naturlig matproduksjon. Man ser derfor at reinkjøtt har hatt en positiv utvikling i markedet de siste årene og potensialet for økt verdiskaping er høyere enn det som utnyttes i dag. Økt interesse og etterspørsel for reinkjøtt og andre produkter av rein vil føre til økt fortjeneste til reineiere.</p>
<p>Samtidig er det viktig at man er bevisst på hvilke begrensinger ligger på reindriftas vekstmuligheter. Stadig nye inngrep utfordrer reinbeitearealene, uten at det kompenseres med nytt areal. Dette medfører at reindrifta skal drives på stadig mindre arealgrunnlag. Dette er den største trusselen for vekst i reindriftsnæringa. De fleste områder har heller ikke vekstmuligheter med tanke på å øke reintallet og etablere nye siidaandeler. En familiebasert drift ivaretas og utvikles ifølge staten best ved økt inntjening per rein, økt reintall per siidaandel, færre siidaandeler og færre reineiere. Det er viktig at reindrift gir livsgrunnlag til de med reindrift som hovednæring/-inntektskilde. En utvikling mot få store enheter med få reineiere vil dog true den familiebaserte næringen og reindriftssamiske kulturen, tradisjonelle driftsmønstre og arbeidsoppgaver. Det kan også utfordre den kulturelle tilknytningen som gjør reindriftsnæringa til en viktig identitetsmarkør, hvor det å gå ut av reindrifta kan oppleves som tap av livsform og identitet.</p>
<p>Et sterkt fokus på produktutvikling og markedsarbeid er derfor nødvendig, slik at man kan definere markedsnisjer der reindrifta har potensial for vekst. Sametinget er tilfreds med at man i flere år har hatt fokus på markedsarbeidet gjennom reindriftsavtalen. Det er viktig for markedssituasjonen for reinkjøtt at reindriftsnæringas omdømmebygging prioriteres, samtidig som man søker å finne gode løsninger i forhold til slakteristrukturer, markedsfremmende tiltak og distribusjonsløsninger.</p>
<p>Det er behov for en ringvirkningsanalyse når det gjelder næringens samfunnsmessige betydning og dette fordi næringen har betydning for den kulturelle bærekraften i de samiske samfunnene. Det er også behov for mer kunnskap om reindriftstilknyttet næringsutvikling, det vil si den næringsutviklingen som bygger på reindrifta. Sametinget har satsning på kulturnæringer, reiseliv, design, duodji, lokalmat og videreforedling som viktige områder for nyskapning og nyetablering i samiske områder. Dette er verdiskapningsmuligheter som også kan styrke reindrifta som næring.</p>
<p>Reindriftsnæringa har stort potensiale for utvikling av reiselivsprodukter. Trendene innen reiseliv har gått fra serviceøkonomi til opplevelsesøkonomi. Her har reindrifta unike muligheter gjennom å tilby opplevelser knyttet til reindriftskulturen. I en slik satsning vil også matelementet være sentralt.</p>
<p>Strategier:   - Arbeide for at næringsutvikling i reindrifta ivaretar både økonomiske og kulturelle perspektiver.   - Arbeide for et fokus på produktutvikling og markedsarbeid.   - Legge til rette for reindriftstilknyttet næringsutvikling, som reiseliv, duodji, lokalmatsatsninger og kulturnæringer.</p>
<p>Næringsutvikling på det samiske samfunnets premisser</p>
<p>Mål: Næringsutvikling i reindrifta skjer på det samiske samfunnets premisser.</p>
<p>Siden Sametingets opprettelse har man hatt fokus på å bidra til næringsutvikling og økt verdiskaping i næringen. Sametinget har derfor i lang tid tildelt støtte til tilleggsnæringer i reindrift. Denne satsningen har vært et viktig bidrag til entreprenørene i reindrifta. Næringskombinasjoner er en naturlig del av den samiske tradisjonelle reindrifta, og en videre satsning på dette vil stimulere til økt grad av næringsutvikling. Det kan gi flere arbeidsplasser i tilknytning til reindrifta. Sametingets satsning har vært mulig gjennom en overføring over reindriftsavtalen. Etter at denne ble avviklet har Sametinget ikke i like stor grad mulighet til å bidra med finansiering til utviklingen.</p>
<p>Det avsettes årlig midler over reindriftsavtalen til program som skal bidra til økt verdiskaping og innovasjon i reindrifta. Midlene administreres av Innovasjon Norge. I siste reindriftsavtale er det avsatt 5,5 millioner til  Utviklingsprogrammet for landbruks- og reindriftsbasert vekst  .</p>
<p>Sametinget jobber aktivt for utvikling av samisk reiseliv og samiske kulturnæringer og har kompetanse innen feltet. Satsning på næringsutvikling i reindrifta må settes i sammenheng med dette arbeidet. Sametinget mener det fortsatt er behov for å utvikle samisk reiselivsnæring og har støttet blant annet videreføring av prosjektet Samisk Reiseliv. Prosjektet skal øke kompetansen, produktene og markedsandelene til samiske reiselivsbedrifter  .</p>
<p>Sametinget ønsker gjennom egne tilskuddsordninger blant annet å støtte opp om lokal videreforedling og økt omsetning av mat fra samiske områder og til vekst innen samisk reiseliv. Disse ordningene er ikke særskilt rette mot reindriftsnæringa, men det er også mulig for de med reindriftstilknyttede prosjekter å søke på disse midlene. Sametinget har en samarbeidsavtale med Innovasjon Norge og et tett samarbeid i forbindelse med satsningene som gjøres gjennom Utviklingsprogrammet for landbruks- og reindriftsbasert vekst og verdiskaping er derfor naturlig.</p>
<p>Reindriftsnæringas produkter er tuftet på den samiske kulturarven og det er denne tilknytningen som gjør produktene unike og som selger. Det er derfor svært viktig at satsninga skjer på det samiske samfunnets og reindriftas premisser og at den særlig kommer  reindrifta til gode. Der samisk kultur møter næringsvirksomhet er det mange hensyn som må tas, blant annet etiske problemstillinger som kan komme opp i produktutviklingsprosesser. Dette gjør seg særlig gjeldende i reindriftsbasert turisme.</p>
<p>De siste årene har LMD gjort flere endringer som har svekket Sametingets innflytelse på reindriftas næringspolitiske utvikling. Overføringen til Sametingets tilskuddsforvaltning over reindriftsavtalen er avviklet og Sametinget ble heller ikke gitt representasjon i Utviklingsprogrammet for landbruks- og reindriftsbasert vekst og verdiskaping, etter sammenslåingen med reinprogrammet. Sametinget er heller ikke representert i markedsutvalget for Reinkjøtt eller Reindriftens Utviklingsfond.</p>
<p>Næringsutvikling for reindrifta er i aller høyeste grad en satsning som angår det samiske samfunnet. Dette innebærer at man i større grad må involvere Sametinget i den næringsutviklingen som gjøres i regi av reindriftsmyndighetene og avtalepartene i reindriftsforhandlingene. Det er naturlig at Sametinget oppnevner medlemmer til relevante utvalg og styrer, for å sikre at samiske interesser og det samiske perspektivet ivaretas.</p>
<p>Strategier:   - Arbeide for innflytelse på reindriftas næringspolitiske utvikling.   - Støtte reindriftstilnyttet næringsutvikling gjennom egne tilskuddsordninger for variert næringsliv.   - Arbeide for at Sametinget involveres i arbeidet med næringsutvikling, gjennom blant annet å oppnevne medlemmer til relevante utvalg og styrer.</p>
<p>Sametingets innflytelse på reindriftsavtalen</p>
<p>Mål: Reindriftsavtalen bidrar til næringsutvikling og gode økonomiske resultater for reindrifta, ivaretakelse av det kulturelle aspektet og sikring av reindriftas arealer.</p>
<p>De siste årene har reindriftsavtalen gradvis utviklet et forsterket næringsrettet fokus med en dreining av virkemidlene mot en tilrettelegging for reindriftsutøvere med reindrift som hovedvirksomhet. Stort sett omhandler avtalen kun økonomiske virkemidler i reindrifta, ikke andre tiltak og virkemidler. Sametinget har stilt seg positive til en utvikling som støtter opp om næringsaspektet, men mener at det også må finnes rom i reindriftsavtalen til å ivareta reindrifta som en sentral samisk kulturbærer og til å styrke arbeidet med å sikre reindriftas arealgrunnlag.</p>
<p>Reindriftsforhandlingene er en topartsforhandling, der NRL representerer reindriftsnæringa. Sametinget gir innspill til reindriftsavtalen før forhandlingene. Innspillet vedtas av Sametingets plenum og oversendes avtalepartene. Sametinget deltar som observatør i statens delegasjon under forhandlingene. Avtalen representerer forhold av vesentlig  betydning for reindriftssamene og det er derfor naturlig at Sametinget har innflytelse over næringas rammer og vilkår. Det har derfor lenge vært krav fra Sametinget om konsultasjoner med LMD om statens tilbud i reindriftsavtalen. LMD har avvist kravet og vist til at det ikke er naturlig å konsultere i forkant av forhandlinger med NRL.</p>
<p>En gjennomgang av de siste reindriftsavtalene i forhold til Sametingets innspill, NRLs krav og statens tilbud, tyder på at Sametinget ikke har reell innflytelse på prioriteringene i reindriftsavtalen. De deler av Sametingets innspill som kan gjenfinnes i avtalen, er de samme prioriteringene som LMD allerede har gjort. Det gis heller ikke tilbakemelding på hvordan LMD stiller seg til de ulike temaene i innspillet.</p>
<p>Dette viser at Sametinget gjennom å gi innspill ikke har tilstrekkelig innflytelse på de rammebetingelsene som staten tilbyr reindriftsnæringa, og det derfor må gjennomføres konsultasjoner om statens tilbud. Ut i fra den posisjon Sametinget har i forhandlingene skal Sametingets innspill og konsultasjoner om reindriftsavtalen være på et overordnet nivå, om politiske føringer på avtalens innretning og om prinsipielt viktige ordninger.</p>
<p>Strategier:   -  Arbeide for at Sametinget gis økt innflytelse over reindriftsavtalen, gjennom konsultasjoner om statens tilbud til NRL.</p>
<p xml:lang="dan">Omdømmebygging for reindriftsnæringa</p>
<p>Mål: Samfunnet har god kunnskap om reindrift og forståelse for reindriftas behov.</p>
<p>I mange sammenhenger fremstilles reindrifta som en utfordringenes næring, med mange og sammensatte utfordringer og som en næring som hindrer utvikling. For utenforstående kan reindrifta fortone seg som en næring i konstant konfliktsituasjon. Ifølge medier er det i dag store arbeidsrelaterte belastninger i reindrifta og den blir gjerne fremstilt som en næring i krise. Dette oppleves som belastende for reindriftsbefolkningen.</p>
<p>Sametinget er bekymret for mediefremstillingen av reindrifta, omdømmet dette skaper og følgene av dette for reindriftsbefolkningen. Den negative mediafremstillingen kan også være med på å øke majoritetsbefolkningas aksept for krenkende og trakasserende handlinger mot reindrifta.</p>
<p>Når offentlige miljøer og personer omtaler reindrifta får dette ofte en sannhetsverdi. Det er derfor viktig at ledende personer er bevisst på dette i sin omtale av reindrifta og ikke bidrar til å ytterligere svekke reindriftas omdømme. Det er viktig at flere aktører, som for eksempel kommunale myndigheter og offentlige institusjoner, bidrar til at korrekt informasjon om  reindrift tilføres samfunnet.</p>
<p>Selv om reindriftas representanter forsøker å korrigere bildet som skapes av næringen med saklig informasjon, så får ikke dette samme sannhetsverdi. Sametinget ser behov for at det utarbeides en strategi for hvordan man planmessig skal arbeide for å sikre at reindrifta omtales på riktig måte i offentligheten slik at man sikrer omdømmet. Dette arbeidet bør ledes av NRL som reindriftas organisasjon. Sametinget vil bidra til arbeidet og forventer at også andre vil støtte et slikt initiativ.</p>
<p>Veiviserordningen ved Samisk høgskole, der samisk ungdom reiser rundt for å spre kunnskap om samene og samiske forhold, har bidratt til å øke kunnskapsnivået. Sametinget mener at det må vurderes å utvikle en lignende ordning for reindrift. Det er naturlig at dette arbeidet knyttes til NRL, og finansieres over reindriftsavtalen.</p>
<p>Strategier:   - Arbeide for tiltak som synliggjør reindrifta på en positiv måte.   - Bidra til at reindrifta utarbeider en strategi for sikring av næringens omdømme.</p>
<p>Gode rammebetingelser for næringsutvikling</p>
<p>Mål: Reindrifta har gode rammebetingelser som muliggjør økt grad av næringsutvikling.</p>
<p>Sikring av gode rammebetingelser innebærer blant annet fokus på å redusere næringens kostnader, legge til rette for rekruttering og likestilling, samt fokus på helse, arbeidsmiljø og sikkerhet gjennom gode velferdsordninger, og et godt arbeidsmiljø.</p>
<p>Kostnader  Reindrifta har ifølge  Totalregnskapet for reindriftsnæringen  hatt synkende økonomiske resultater og økning i kostnader. Økte kostnader, rovdyrtap, påkjørsler og andre faktorer reduserer overskuddet. Reinbeiteområdene har forskjeller i lønnsomhet. Det er behov for å kartlegge faktorer som påvirker de økonomiske resultatene negativt, samt tiltak for å redusere disse. Dette kan gjøres med en bredere analyse av reindriftsnæringas økonomi, der man også ser på ringvirkninger og utviklingspotensialet.</p>
<p>Reindriftas kostnader er i stor grad knyttet til kjøretøy og drift av disse. Både reindriftsnæringa og Sametinget har gjentatte ganger fremmet krav om avgiftslettelser på motorkjøretøy og driftsmidler som i dag klassifiseres som personkjøretøy. Det bør innføres endringer i lovverket som hindrer næringsfradrag for engangsavgift, merverdiavgift og  drivstoffavgifter. Avgiftsordningene i reindrifta må underlegges et reglement likt jordbrukets. Det betyr avgiftslette og regulering av reindrifta som en næring i avgiftssammenheng.</p>
<p>Videre må det i lovverket presiseres at reindrifta skal ha fritak for eiendomsskatt for næringsbygg og reindriftsanlegg, som øvrige primærnæringer.</p>
<p>Rekruttering   Det er viktig at yngre generasjoner har mulighet til å delta i den daglige driften, hvor det skjer en viktig kunnskapsoverføring med stor betydning for de som skal ha sin virksomhet i reindrifta i framtiden.</p>
<p>Det har vært et mål i den statlige reindriftspolitikken å redusere antall utøvere i reindrifta. Reindrifta har dog hatt en annen utvikling enn øvrige primærnæringer. Antallet utøvere har økt og få søker ut av næringen. For mange unge som ønsker å satse i reindrifta, er det en utfordring at de ikke har egen siidaandel. I områder med høyt reintall kan også forholdsmessig reduksjon av reintall med lavt fastsatt reintall, som ikke gir livsgrunnlag og økonomisk bærekraftighet, gjøre etablering i reindrifta utfordrende. Det er grunn til å stille spørsmål om rekrutteringen vil vedvare dersom økonomien i reindrifta svekkes ytterligere. I noen områder sliter man allerede med dårlig rekruttering og høy gjennomsnittsalder. Det er behov for virkemidler som bidrar til å opprettholde stabil rekruttering til næringen.</p>
<p>God rekruttering kan handle om ønsket om flere utøvere, om at de som rekrutteres er unge, har pågangsmot og stiller sterkt med kompetanse og et solid kunnskapsgrunnlag i forhold til reindriftas utfordringer i fremtida. Rekrutteringen av ungdom er svært viktig for å videreføre reindrift som en tradisjonell samisk familie- og kulturbasert næring og for at næringen skal bestå og videreutvikles.</p>
<p>Lærlingordningen har vært et godt virkemiddel for rekruttering og kompetanseheving innad i reindrifta. Sametinget mener at Opplæringskontoret i duodji og reindrift og lærlingeordningen, som bidrar til rekruttering og formalisering av fagkunnskap i reindrift, skal bestå og sikres finansiering gjennom reindriftsavtalen.</p>
<p>Sametinget anser det som viktig at ungdom stimuleres til å velge reindrift som yrke. Uten planmessige tiltak vil man kunne få en situasjon med mangelfull kulturell kontinuitet og manglende kompetanse. Det er viktig å ha gode tilskuddsordninger for ungdom ved nyetableringer og generasjonsoverganger, samt et utvidet perspektiv på reindrift ved å tilrettelegge for flere nye arbeidsplasser med tilknytning til reindrifta, eksempelvis innen reiseliv, videreforedling og lærings- og omsorgsbaserte tjenester.</p>
<p>Likestilling  I reindriftspolitisk sammenheng har det over tid vært fokus på likestilling og kvinnerettede  tiltak. Kvinner har en viktig rolle som kulturbærere, de tillegges ansvar i forhold til å videreføre kulturen til neste generasjon og bevare kulturelementene i reindrifta. De fleste av dagens reindriftskvinner er i fulltids- eller deltidsarbeid utenfor reindrifta. Deltakelsen i den daglige driften kan derfor være utfordrende. Dette er ingen ny problemstilling og Sametinget mener derfor at man i reindriftsavtalen må prioritere økonomiske virkemidler som muliggjør kvinners deltakelse i reindrifta.</p>
<p>Likestillingstiltak har de siste årene blitt nedprioritert i avtalesammenheng og øremerking av midler til kvinnerettede tiltak er fjernet. Etter Sametingets syn er ikke de likestillingspolitiske målene oppnådd og det er bekymringsfullt at disse nedprioriteres. Det må fortsatt arbeides planmessig med likestillingsutfordringer og det er viktig at reindriftskvinner er synlige i tillitsverv og arenaer der beslutninger om reindrifta tas.</p>
<p>I perioden med kvinnerettede tiltak har det ikke vært større satsning på næringsutvikling med særskilt fokus på reindriftskvinner, selv om det er viktig for å øke kvinners deltagelse i reindrifta. De fleste tiltak har vært knyttet til siidaandelene i form av tilskudd.</p>
<p>Tall fra 2014/2015 viser at 13 % av driftsenhetene i Norge har kvinnelige innehavere. 26 % av driftsenhetene var felles siidaandeler, der begge ektefellene er registrert som innehavere. Prosentandelen kvinner med egen driftsenhet/siidaandel har vært stabil siden 1988. Ved generasjonsoverganger blir ofte siidaandelene overført til menn. Kvinner har derfor få muligheter til å etablere seg i reindrifta med egen siidaandel.</p>
<p>Dersom kvinneandelen skal øke er det avgjørende å sikre kvinnene eget inntektsgrunnlag i reindrift eller i reindriftstilknyttet næringsvirksomhet. Gjennom eksempelvis bedre ivaretakelse av råvarer fra rein vil verdiskapningen kunne økes. Dette vil også bidra til et utvidet perspektiv på reindrift som næring, som er mer i tråd med reindriftas tradisjonelle struktur som en familiebasert næring.</p>
<p>Helse og arbeidsmiljø   Reindrifta har spesielle arbeidsmiljøforhold som påvirkes av naturgrunnlaget og klima. Næringen er preget av hardt fysisk og psykisk arbeid under utfordrende klimatiske forhold. Utøverne har en rekke utfordringer i forhold til å mestre belastende arbeidsforhold og stor risiko å bli utsatt for yrkesskader og -sykdommer.</p>
<p>Sametinget har sammen med andre finansiert prosjektet <span type="quote" xml:lang="dan">«Reindriftas hverdag»</span>, hvor menneskelige belastninger i den samiske reindriftsbefolkningen i Norge er undersøkt og ulike stressfaktorers påvirkning i hverdagen til disse er kartlagt. Resultatene viser at reindriftsutøvere i stor grad er tilfredse med selve arbeidet, men at mange er utsatt for inngrep som påfører dem og familien stress og merarbeid, og at de har en livs- og arbeidssituasjon med begrensede muligheter til å legge inn nødvendig rekreasjon. En del utøvere har aldri har vært hjemme fra arbeid pga. sykdom eller hatt ferie, blant annet på  grunn av vanskeligheter med å få tak i kvalifisert vikar.</p>
<p>Landbruket har en rekke velferdsordninger som finansieres over jordbruksavtalen, som tilskudd til avløsere ved ferie, fritid og sykdom. Sametinget mener at utvikling av bedre velferdsordninger for reindriftutøverne må prioriteres og at man må se på tilsvarende ordninger for reindriftsnæringa.</p>
<p>Sametinget er opptatt av at reindriftsutøverne har en trygg arbeidsplass med et godt arbeidsmiljø. Resultater fra Reindriftas hverdag viser at flere distrikter har hatt langvarige konflikter og personer som kan opptre truende. Dette skaper utrygge arbeidsforhold og kan utgjøre en helserisiko. Uheldige hendelser i reindrifta viser behov for større fokus på arbeidsmiljø og forebygging av konflikter og kriminelle handlinger. Det må drøftes hvordan man kan sikre trygghet og rettsikkerhet for reindriftsutøvere.</p>
<p>Strategier:   - Arbeide for en kartlegging av reindriftsnæringas økonomi   - Arbeide for at avgiftsordningene i reindrifta likestilles med jordbruket og for at reindrifta på lik linje med andre primærnæringer fritas for eiendomsskatt for næringsbygg og reindriftsanlegg.   - Arbeide for virkemidler som bidrar til å opprettholde god rekruttering til reindrifta.   - Arbeide for at det arbeides planmessig med likestillingstiltak   - Arbeide for å tilrettelegging av flere nye arbeidsplasser med tilknytning til reindrifta.   - Arbeide for at lærlingordningen sikres og gjøres permanent gjennom reindriftsavtalen.   - Arbeide for økt fokus på arbeidsmiljø-, helse og sikkerhet i reindrifta, samt forbedring av velferdsordningene.</p>
<p xml:lang="fin">Rovdyrpolitikk</p>
<p>Dagens rovviltpolitikk og -forvaltning skaper store problemer for reindrifta. Tap forårsaket av rovvilt fører til store økonomiske og psykiske belastninger.</p>
<p>Rovdyrpolitikk som tar hensyn til reindrifta</p>
<p>Mål: Tap forårsaket av rovvilt reduseres betraktelig slik at reindriftsnæringa kan bruke tradisjonelle beiteområder til beiting.</p>
<p>Tall fra næringen og mange reindriftsområder viser at rovvilt tar en uakseptabel høy andel av produksjonsdyrene. Det er også misforhold mellom det næringsutøvere søker om å få erstattet i forbindelse med rovvilttap og det som utbetales. Slik politikk kan ikke fortsette uten  at hele livsgrunnlaget for beitenæringene trues. Sametinget kan vanskelig akseptere en slik rovviltpolitikk.</p>
<p>Som samenes folkevalgte organ skal Sametinget ha større innflytelse i den nasjonale rovviltpolitikken og vil arbeide for at tap forårsaket av rovvilt reduseres betraktelig slik at reindriftsnæringa kan bruke tradisjonelle beiteområder til beiting  .</p>
<p>Reindriftsnæringa opplever ingen påvirkningsmuligheter og har liten tillit til rovdyrforvaltning og –forskning, og at deres tradisjonelle kunnskaper og erfaringer vektlegges svært lite. Underkjennelse av folks erfaring, observasjoner og kunnskap i forvaltning og forskning skaper ikke god forvaltning.</p>
<p>Psykososiale forhold ved tap av beitedyr til rovvilt må vies større oppmerksomhet. Slike belastninger rammer ikke bare dyreeieren, men hele familien. Utfordringen er å gjøre reindriftsutøvere bedre i stand til å takle de psykiske påkjenningene av rovvilts innhogg på beitedyr.</p>
<p>Fremtidig rovdyrpolitikk og erstatningsordning må være kunnskapsbasert, rovvilt- og reindriftsfaglige beregningsmodeller må ligge til grunn og pålitelig og tilstrekkelig kunnskap om rovviltforekomst og –skader må foreligge. Det er nødvendig å innhente data på drapsrater for flere rovviltarter og områder, slik at man får en modell som i større grad er bygd på objektive kriterier som sikrer likebehandling og ikke på skjønnsmessige vurderinger. Forbedring av bestandsregistrering og økt ressurstilgang til dette bør prioriteres.</p>
<p>Krav til dokumentasjon av rovviltskade er en sentral del av dagens erstatningsordning. Bevisbyrden som legger grunnlaget for at myndighetene skal kunne utbetale erstatning for rovviltskade ligger på reineier. Det er vanskelig å dokumentere tap av rein til rovvilt, dokumentasjonsandelen er derfor lav. Det er i første rekke sannsynliggjorte tap som erstattes. Sametinget ser at rovdyrforvaltningen, spesielt dokumentasjonskravet, ikke er tilrettelagt for en næring med forutsetningene reindrifta har og vil arbeide for at reglene for erstatningsutmåling endres slik at reelle tap dekkes.</p>
<p>Sikkert kunnskapsgrunnlag er avgjørende for at rovviltnemndene skal kunne fatte riktige beslutninger og for at rovviltforvaltningen har oversikt over reelle bestandstall. Utfordringen er å dra nytte av og bruke reindriftas tradisjonskunnskap i forskning og forvaltning for å skape troverdighet.</p>
<p>Innsig av rovvilt fra land der rovviltbestanden er høyere enn på norsk side tas ikke hensyn til ved vurdering av bestandsmål. Et tettere samarbeid mellom sametingene om beskyttelse av beitedyr kan være veien å gå for å påvirke nasjonalstatenes rovviltpolitikk. Utfordringen er å få et slikt samarbeid til å fungere.</p>
<p>For å dempe konflikten mellom beitenæringa og rovvilt har det vært forsøkt med ulike tiltak. Tiltak mot rovvilt er ressurskrevende mht. naturmessige begrensninger. Sametinget ser nødvendigheten av at myndighetene gjennom dialog med næringen finner de tiltakene som fungerer. Sametinget vil foreslå at en øker fokuset på holdningsskapende arbeid for å oppnå forståelse for primærnæringens behov i områder med rovvilt samt anerkjennelse av primærnæringens nytteverdi som næring.</p>
<p>Sametinget ønsker rovvilt i vår fauna, men er sterkt i tvil om statens rovviltpolitikk er i samsvar med gjeldende urfolksrett. Sametingets rovviltpolitikk og intensjon er trukket opp i sametingsrådets redegjørelse om rovvilt. Her understrekes blant annet sikring av levedyktige bestander av fredede rovviltbestander, samtidig som folkerettslige forpliktelser om å ivareta urfolks næringsgrunnlag ivaretas. Det understrekes at man skal ha en rovviltpolitikk som ikke utarmer eller truer eksistensgrunnlaget for samisk reindrift eller jordbruket i de samiske områdene, samtidig som folkerettslige konvensjoner og Bern-konvensjonen legges til grunn for den nasjonale rovviltpolitikken og dens forvaltning.</p>
<p>Sametinget er opptatt av at ved vurdering av økologisk bærekraftig reindrift, må konsekvenser av rovvilttrykk tas med. Det er urimelig at reindriftsutøvere stadig må redusere reintallet samtidig som rovviltpresset øker.</p>
<p>Strategier:   - Arbeide politisk opp mot regjeringen for en rovdyrpolitikk og erstatningsordning som i større grad tar hensyn til og er bedre tilpasset beitenæringene.   - Arbeide for tettere dialog mellom rovviltforvaltning og reindrift.   - Påvirke nasjonal rovviltpolitikk og regional rovviltforvaltning.   - Oppfordre forvaltning og forskningsmiljøer om å inkludere lokal kunnskap i sitt virke og vektlegge dette tydeligere i fastsettelse av bestandsmål.   - Understreke viktigheten av å se rovvilt forvaltningen i sammenheng med menneskerettighetene og urfolksretten.</p>
<p xml:lang="dan">Økonomiske og administrative konsekvenser</p>
<p>Oppfølging av sametingsmelding om reindrift vil skje gjennom Sametingets årlige budsjett. Meldingen definerer mål og strategier for innsatsområdene og i budsjettarbeidet konkretiseres disse gjennom tiltak. Meldingen har et langsiktig perspektiv, og det vil være naturlig å ha en gjennomgang av meldingen etter tre til fire år for å vurdere om Sametinget har oppnådd de målene som er satt i meldingen.</p>
<p>Oppfølging av meldingen har økonomiske og administrative konsekvenser. Meldingens mål og strategier gjør det nødvendig å opprette og opprettholde god dialog med reindriftsnæringa, både ved næringsorganisasjonen NRL og med reinbeitedistrikter og siidaer. I tillegg er det nødvendig å opprettholde dialog med ulike nivå innenfor forvaltningen av reindrifta. I tillegg vil en aktiv bruk av konsultasjonsavtalen være påkrevd.</p>
<p>Sametinget vil prioritere ressurser til arbeidet med reindriftssaker, og da særskilt til arbeidet med ivaretakelse av reindriftas rettigheter. Dette innebærer et behov for flere administrative ressurser, samt en konsolidering av Sametingets administrative arbeid.</p>
<p>Nærings- og kulturkomiteen  -  006/16</p>
<p xml:lang="nno">NKK  - vedtak:</p>
<p>Innledning</p>
<p>Sametingets nærings- og kulturkomité har behandlet Sametingsmelding om reindrift, som skisserer Sametingets politikk for reindrift.</p>
<p>Merknader</p>
<p>Merknad   fra  Norske Samers Riksforbund (NSR)  Mathis N. Eira, Nora Bransfjell og Tor Gunnar Nystad  ,  Norske Samers Riksforbund/Samefolkets parti (NSR/SfP) Christina Henriksen, Mariann Wollmann Magga(AP), Per Mathis Oskal(AP),Per A. Bæhr(Flyttsamelista), Marie Therese Nordsletta Aslaksen(Samer sørpå), Inger Eline Eriksen(  Árja)  fremmet følgende merknad:</p>
<p>Arealinngrepene i forbindelse med utbygging av vindkraftannlegg på Fosen kan være i strid med folkeretten. Rettighetshavere innen reindrift har bragt saken inn for domstolene. Anleggsarbeidene i forbindelse med Storheiautbyggingen må stoppes inntil dette er avklart.</p>
<p>Tilgjengelige arealer til reindriftsformål er en forutsetning for at den tradisjonelle reindrifta skal kunne opprettholdes. Reindriftsnæringens største ufordring er å sikre tilstrekkelig arealgrunnlag.</p>
<p>Den sørsamiske reindrifta har over lengre tid opplevd store arealinngrep og en forvaltning hvor  reindriftas kulturgrunlag har blitt innskrenket vesentlig.</p>
<p>Sametinget er gjort kjent med at inngrepene i forbindelse med utbyggingen er så omfattende at 1 av 3 siidaandeler på Sør-Fosen vil måtte avvikles. Dette er i strid md FNs konvensjon om sivile og politiske rettigheter art. 27, Ilo-konvensjon nr 169 og EMK første tilleggsprotokoll artikkel 1 om eiendomsvern.</p>
<p>Medlemmet fra Fremskrittspartiet Arthur Tørfoss fremmet følgende merknad:</p>
<p>Komiteens medlem fra Fremskrit  t  spartiet er enig med rådet i at samisk reindrift i dag er i brytning mellom det tradisjonelle og det moderne. De siste 50 årene har reindrifta gjennomgått store endringer, med blant annet en betydelig mekanisering, økende grad av spesialisering og fokus på reindrifta som kjøttprodusent. Samtidig er den tradisjonelle organiseringa og de sosiale institusjonene stort sett opprettholdt.</p>
<p>Dette medlemmet støtter også rådet i at reindrifta er en viktig og langsiktig sysselsetter og verdiskaper. Reindrifta som næring og livsform er unik både i nasjonal og internasjonal sammenheng. Reindrifta bidrar daglig til å bevare samisk språk og kultur, og til å holde i hevd, videreutvikle og videreføre tradisjonell kunnskap.</p>
<p>Dette medlemmet mener i motsetning til Sametingsrådet at ivaretakelse av reindriftas rettigheter håndterer næringen utmerket godt selv, og at reindrifta til tross for sin åpenbare egenart sidestilles med andre landbruksnæringer i forhold til landbruksdepartementet og det offentlige for øvrig.</p>
<p>Sametinget ser derfor ingen grunn til at sametinget skal ha en egen reindriftspolitikk.</p>
<p>Medlemmet fra Flyttsamelista Per A. Bæhr fremmet følgende merknad:</p>
<p>Komitens medlem fra Flyttsamelista er fornøyd med at Sametinget er kommet langt med meldingen. Meldingen er etter vårt syn et resultat av grundig arbeid, og  medlemmet  er svært fornøyde over å se at Sametinget har prioritert innspill fra diverse arenaer hvor reindriftsutøvere har vært aktive med innspill. Punkt 4.4 - Reintall i balanse med arealgrunnlaget 5. Avsnitt Reintallstilpassningsprosessen har vært svært uforutsigbar, med uklare planer for videre fremdrift. Dette har skapt usikkerhet og frustrasjoner i næringen. Punkt 5.1 – Reindriftas egen styring 3. Avsnitt I dag er klageinstansen for merkesaker overført fra Reindriftsstyret til Klagenemda for merkesaker. Punkt 5.2, Den offentlige forvaltningen av reindrifta 4. avsnitt Sametingets oppnevnte representanter har ikke mandat fra Sametinget slik det fremkommer i meldingen. <span type="quote">”Instruks vedrørende Reindriftsstyrets oppnevning og virksomhet”</span> (LMD, 2009), §9, 1. ledd, sier at <span type="quote">”Reindriftsstyret skal utføre de oppgaver som er gitt i eller med hjemmel i reindriftsloven”</span>. Etter flyttsamelistas syn er mandatet til Reindriftsstyret å jobbe etter Reindriftsloven. Det nevnes også at formålsparagrafen i Reindriftsloven presiserer selvstyre og i denne meldingen nevnes nettopp selvstyre flere steder. Derfor er selvstyreprinsippet etter dette medlemmets syn et av de viktigste punktene Sametingets oppnevnte representanter skal jobbe for. 8. Avsnitt Dette medlemmet er tilfreds med at meldingen inneholder utsagn om at Sametinget ikke kan ha det overordnede ansvaret for reindrifta før rammene er på plass. For eksempel er dette dokumentet et skritt i retning av en slik vurdering i fremtiden.  Kulepunkt 3 (strategier) Dette medlemmet mener at slik dagens system fungerer med at LMD overprøver og overkjører Reindriftsstyret, så er det liten hensikt med representanter fra Sametinget i styret. Men før det tas stilling til å avstå fra å oppnevne medlemmer til Reindriftsstyret, må Sametinget finne et alternativ til hvordan Sametinget kan påvirke de oppgavene Reindriftsstyret i dag har. Det kan nevnes at Reindriftsstyret har satt i gang en prosess med gjennomgang/evaluering av styrets rolle.  Prosessen må gjennomgå instruks og retningslinjer som er i tråd med  f  olkeretten og  u  rfolksretten.</p>
<p>Punkt 7.5 Gode rammebetingelser for næringsutvikling Dette medlemmet vil spesielt påpeke viktigheten av at lærlingordningen i reindrift og duodji består og sikres.</p>
<p>Forslag</p>
<p>Forslag  fra medlemmene i Arbeiderpartiet (AP  )  Mariann Wollmann Magga, Per Mathis Oskal,  Norske Samers Riksforbund (NSR)  Mathis N. Eira, Nora Bransfjell og Tor Gunnar Nystad  ,  Norske Samers Riksforbund/Samefolkets parti (NSR/SfP)Christina Henriksen  ,  Flyttsamelista Per A. Bæhr,  Árja Inger Eline Eriksen og Samer sørpå Marie Therese Nordsletta Aslaksen.</p>
<p>Forslag 1</p>
<p>Forslag 1: Punkt 4.4 - Reintall i balanse med arealgrunnlaget 4. avsnitt, og 2. kulepunkt (strategier) Erstatte reintallsproblematikk med reintallstilpasning Forslag 2: Punkt 4.4 - Reintall i balanse med arealgrunnlaget 3. Kulepunkt (strategier) Føye til setning <span type="quote">”og heller fokusere på produksjon”</span> etter sitat <span type="quote">”med mindre fokus på nøyaktige tallfestelser”</span>. <span type="quote">"Større rom for variasjon"</span> utgår.</p>
<p>Forslag  fra medlemmene i Arbeiderpartiet (AP  )  Mariann Wollmann Magga, Per Mathis Oskal  og Samer sørpå Marie T  h  erese Nordsletta Aslaksen.</p>
<p>Forslag  2</p>
<p>1.1 Hovedmål for Sametingets reindriftspolitikk</p>
<p>Tillegg etter første setning:</p>
<p>Sametinget vil utvikle en reindriftspolitikk basert på en tredelt målsetning om økologisk, økonomisk og kulturell bærekraft, der den økonomiske bærekraften er særlig viktig.</p>
<p>Den overordnende målsetting  en  for  Sametingets  reindriftspolitiske arbeid er å bidra til å videreføre reindriften som en bærekraftig samisk næring, og å ivareta og sikre reindriftens kultur, språk, sedvaner og nedarvede rettigheter som viktige faktorer innen forvaltning og lovgivning. Dette innebærer en vektlegging av reindriftens tradisjonelle karakter som familiebasert næring  ,  og sikring av reindriftens arealer.   Den reindriftspolitiske plattformen  skal sikre  arealer  til reindriftsformål  , slik Reindriftslovens formålsparagraf § 1  også  legger til grunn.</p>
<p>3.2 Bærekraft i et samisk perspektiv</p>
<p>Tillegg før første setning:</p>
<p>Bærekraftig utvikling handler om å ta vare på behovene til mennesker som lever i dag, uten å ødelegge fremtidige generasjoners mulighet til å dekke sine behov.</p>
<p>Økonomisk bærekraft med mål om økt lønnsomhet gjennom høyere kjøttinntekt er vesentlig i  næringen, og at kostnadene holdes på et lavere nivå.</p>
<p>Økologisk bærekraft innebærer et reintall som er tilpasset beitegrunnlaget, og kvaliteten på beitene. I en økologisk bærekraftig reindrift forutsettes at beitebruken ikke forringer beitekvaliteten. Mangfoldet i økosystemene skal bevares også på de ulike årstidsbeitene.</p>
<p>Kulturell bærekraft i reindriftsnæringen skal fortsatt vektlegges som en viktig del av den samiske kulturen.</p>
<p>4. Arealgrunnlag for en bærekraftig reindrift</p>
<p xml:lang="swe">Erstatter 1. avsnitt</p>
<p>Den samiske reindriften hviler på et selvstendig rettsgrunnlag, og rettighetene bygger i hovedsak på alderstids bruk og sedvane. Samene har også særskilte rettigheter som et urfolk i Norge i sine tradisjonelle områder, deriblant retten til å utøve reindrift.</p>
<p>Sørsamisk reindrift må sikres gode rammebetingelser, og samerettsutvalgets innstilling om rettsforhold for sørsamer må avklares. Flere reinbeitedistrikt i sør må få klarlagt og fastslått sine reindriftsområder. Det bør vurderes utvidelse av områdene der det er mulig.</p>
<p>Konsekvensene av innføring av konsesjonsordning med siidaandel bør undersøkes, dette for å sikre at disse er i tråd med urfolksretten.</p>
<p>Tillegg  Strategier:</p>
<list><p type="listitem">Følge opp forslaget fra Samerettsutvalget om inkorporering av rettsgrunnlaget i lovverket, herunder reindriftas kollektive erstatningsansvar</p>
<p type="listitem">arbeide for at det utarbeides retningslinjer til konsultasjonsavtalen som gir reinbeitedistriktene/siidaene økonomi for å ha nødvendig kompetanse og kapasitet, til å delta i konsultasjoner som en mer jevnbyrdig part</p>
<p type="listitem">arbeide for å ivareta Norges internasjonale forpliktelser, og følge opp konvensjoner.</p>
<p type="listitem">utrede fremtidige generasjoners rett til reinmerke</p>
<p type="listitem">at forvaltningen av reindrift skal være i tråd med rettsgrunnlaget, og sikre tvisteløsningsmekanismer for å unngå langvarige rettssaker om siidaers rettigheter</p>
</list><p>4.3  Sametingets arbeid for å ivareta reindriftas arealer.</p>
<p>4. avsnitt, erstatter avsnittet etter 3. setning</p>
<p>Innsigelsesmyndighet er overført fra reinbeitedistriktstyrer, til Fylkesmannen og Sametinget. Fylkesmannen har ansvar for direktekontakt med reindriftsamene når det gjelder praktisk reindrift, forvaltning av bruksregler for distriktene og det som ellers er regulert i reindriftsloven. Fylkesmennene har valgt ulik organisering av sitt arbeid. Endringene i forvaltningen skal evalueres i 2016. Det vil være viktig å få satt fokus på arbeids- og fullmaktsområdene til de statlige forvaltningsorganer for reindrift. Reindriftsamenes rettssikkerhet må ivaretas ved all form for omorganisering.</p>
<p>Kunnskap i og om samisk språk og kultur, næringens egenart og bruk av natur og landskap, må få en mer fremtredende plass i forvaltningen.</p>
<p xml:lang="swe">Tillegg strategier:</p>
<list><p type="listitem">Jobbe for at arealer som er fredet og  hvor rettighetsavklaringene viser at dette tidligere har vært benyttet til reinbeite  ,  igjen  åpnes  for reinbeiting</p>
</list><p xml:lang="nno">4.4 R  eintall i balanse med arealgrunnlaget.</p>
<p>Endring i Strategier, 1. kulepunkt:  reinbeitedistrikt/soner endres til  reinbeitedistrikt/siidaer</p>
<p xml:lang="est">Tilleggsstrategi:</p>
<list><p type="listitem">Arbeide for at det ved pålegg om reduksjon av reintallet, fastsettes et bunnfradrag som skjermer og sikrer at reindriftsutøvere ikke må ut av næringen</p>
<p type="listitem">at en siidaandel som har fulgt pålegg om reduksjon, må skjermes for ytterligere reduksjoner i forhold til andre som ikke har redusert og der siidaandelen ikke har økt sitt  reintall</p>
</list><p>Nytt forslag: 5.1, 3. avsnitt. Siste setning endres til:</p>
<p>..,  distriktenes egne oppfatninger om hvordan reindrifta skal utøves innenfor deres respektive geografiske grenser.</p>
<p>5. avsnitt, 2. setning endres til:</p>
<p>Det kan likevel stilles spørsmål om hvilke organer som skal avgjøre privatrettslige tvister.</p>
<p>8. avsnitt endres til:</p>
<p>For å få en vellykket ressursforvaltning må rettigheter til de ulike beiteområdene være avklart.</p>
<p>5.2  Den offentlige forvaltningen av reindrifta.</p>
<p>3. avsnitt – ordet <span type="quote">«fortelling»</span> byttes med ordet <span type="quote">«oppfatning»</span>.</p>
<p>Følgende setning i strategier utgår:</p>
<list><p type="listitem">Arbeide for en gjennomgang av reindriftsloven for å forenkle og klargjøre privatrettslige og offentligrettslige oppgaver, samt vurdere organiseringen av den offentlige forvaltningen slik at den er i samsvar med folkerettens forpliktelser til blant annet selvbestemmelse.</p>
</list><p xml:lang="dan">Dette erstattes med ny strategi:</p>
<list><p type="listitem">Foreta en helhetlig gjennomgang av forvaltningen av reindrifta, for å sikre at reindriftsamenes rettssikkerhet blir ivaretatt i forvaltningssammenheng.</p>
</list><p>Setningen: - Avstå fra å oppnevne medlemmer til Reindriftsstyre slik det nå fungerer, erstattes med:</p>
<list><p type="listitem">Sametinget skal fortsatt oppnevne medlemmer til Reindriftstyret.</p>
</list><p>Tillegg etter 8.avsnitt:</p>
<p>I prinsippet er Sametinget av den oppfatning at forvaltningen av en urfolksnæring, som reindrifta er, skal foretas av Sametinget. Men det mangler en del forhold med hensyn til lovverk og rammebetingelser, som gjør at Sametinget på nåværende tidspunkt avstår fra å overta denne forvaltningen. Den samiske selvbestemmelsen må være på plass, og Sametinget må inneha en reell innflytelse før forvaltningsansvaret kan overtas.</p>
<p>6.1  Kunnskap i arealforvaltningen</p>
<p xml:lang="dan">Tilleggspunkt under strategier.</p>
<list><p type="listitem">intensivere arbeidet med ferdigstillelse og oppdatering av reindriftskart, slik at samfunnsplanene i kommunene tar utgangspunkt i reindriftens bruk av områdene.</p>
<p type="listitem">Styrke reinbeitedistriktene/siidaene/sijtene sin kunnskap og kompetanse om forvaltning gjennom økte bevilgninger over Reindriftsavtalen.</p>
<p type="listitem">Prioritere oppbygging av kompetanse i både reindrifta om offentlige prosesser, og kompetanse om reindriftens behov i kommunal-/fylkeskommunal forvaltning.</p>
</list><p>7.2 Næringsutvikling på det samiske samfunnets premisser</p>
<p>Målet erstattes med: Utvikling av reindriftsnæringa kombinert med Reindriftsavtalen skal gi en lønnsutvikling minst på linje med andre grupper og tette inntektsgapet</p>
<p>Erstatter tekstdel</p>
<p>Endringer i reindriftsloven i 2007 har definitivt uthulet demokratiet og de tradisjonelle styringsformene i siidaene. Mulighetene for å eie rein i en siidaandel en reineier ikke i utgangspunktet er tilknyttet, er et eksempel på dette. Dette medfører at det i dag omsettes siidaandeler, på lik linje med kvoter i fiskeriene. Dette kan være en direkte trussel mot det tradisjonelle siidasystemet, som bygger på slektsforhold og kunnskap om de spesifikke siidaenes områder. En helhetlig gjennomgang av reindriftsloven må også se på denne praksisen.</p>
<p>Det å bevare reindrift som en hovednæring  for flest mulig,  er en målsetting, men det må gis mulighet  for kombinasjonsnæring for de som ønsker og har behov for det.</p>
<p>Ulike former for fiske og fangst utgjør en  kombinasjons  næring for en del reineiere. Det er sjølaksefisket og innlandsfiske  t  som primært har vært binæring, men også hvitfiskfangst, samt fangst av kongekrabbe i Finnmark, har bidratt økonomisk. Sjømat er en stor eksportartikkel, og reindriftsutøvere må gis muligheter for å delta i fiskeri og fangst.</p>
<p>Reiseliv og turisme har lange tradisjoner blant reindriftsamer. Dette er en næring med store muligheter. Reindriftsbasert turisme må utvikles som en del av samisk og nasjonal reiselivssatsing. Matspesialiteter, kombinert med de unike opplevelsene reindriftskulturen kan by på, vil kunne gi flere aktører et større marked. Det er vesentlig at den reindriftsbaserte turismen har rammebetingelser som gjør at nye spennende produkter kan utvikles. Kompetansen i naturbruk er innen næringen, spesielt kommer dette til nytte innen utmarksbasert reiseliv.</p>
<p>Omsorgs- og opplæringsbaserte tjenester retter seg mot barn og unge med spesielle behov og eldre, i form av aktivititstilbud og en generell kunnskapsoverføring til barnehager, skoler og andre institusjoner. Disse kan bidra til økt inntekt for reinbeitedistriktet og den enkelte reindriftsame  , samtidig som kunnskap om reindriftsamisk kultur deles  .</p>
<p xml:lang="swe">Erstatter</p>
<p>Strategier:</p>
<list><p type="listitem">Legge til rette for å drive ulike former for kombinasjonsnæringer</p>
<p type="listitem">Vurdere endringer i regelverket for å kunne ta med turister til reinflokken</p>
<p type="listitem">Arbeide for økte  fisketidene for sjølaksefisket</p>
<p type="listitem">Sikre at regelverket tar høyde for kombinasjonsnæringer</p>
<p type="listitem">At profesjonalisering innen reiseliv skal være et nytt satsingsområde</p>
<p type="listitem">At tilbud og tjenester basert på reindriftsamenes kunnskap og kultur videreutvikles</p>
</list><p xml:lang="deu">7.3 Reindriftsavtalen</p>
<p>Reindriftsnæringens inntekter består hovedsakelig av kjøttinntekter, biinntekter, erstatning for rovviltdrept rein og produksjonsbaserte tilskudd. Reindriftsavtalen har som siktemål å gi reindriftsnæringen en utvikling i samsvar med de til enhver tid vedtatte politiske mål og retningslinjer for reindriftspolitikken.</p>
<p>Strategier:</p>
<list><p type="listitem">Styrke det politiske arbeidet med Reindriftsavtalen som et ledd i å sikre gode rammebetingelser for reindriftsnæringen og inntektsutjevning for reineierne</p>
<p type="listitem">Sette fokus på reindriftsavtalen som et aktivt styringsverktøy</p>
<p type="listitem" xml:lang="nno">Bruke reindriftsavtalen til å bidra til styrking av kvinneandelen i næringa</p>
<p type="listitem">Legge føringer for at avtalepartene skal ha klart definert ansvar og roller i å utarbeide forskrifter til reindriftsavtalen</p>
</list><p>7.5 Gode rammebetingelser for næringsutvikling</p>
<p>Tillegg Likestilling</p>
<p>Kvinnene har i stor grad også tatt utdanning og kvalifisert seg til de nye administrative oppgavene som fulgte med den økte formaliseringen av reindriften.</p>
<p>For å sikre kvinners plass i reindriftsnæringa må det gjøres en systematisk kartlegging av hvilke faktorer som spiller inn på hvem som har hvilke roller i reindrifta. Det vil gagne reindriftsnæringa og kulturen at arbeidsoppgaver kan fordeles etter egnethet og interesse, fremfor kjønn.</p>
<p xml:lang="swe">Tillegg strategier:</p>
<list><p type="listitem">arbeide for en gjennomgang av kvinners økonomiske situasjon knyttet til pensjon og velferdsordninger</p>
</list><p xml:lang="nno">Tillegg Helse og arbeidsmiljø</p>
<p>Å drive reindrift er fysisk krevende, det er stor risiko for belastnings- og yrkesskader og ulykkesraten er høy. Det er helt nødvendig å bedre arbeidsforholdene i reindrifta, både med henblikk på å forbedre det psykososiale og det fysiske arbeidsmiljøet.</p>
<p>God dyrevelferd er viktig for reineierne. Det er en påkjenning for reineierne, lokomotivfører og ikke minst for reinen, med det store antall togpåkjørsler som finner sted i dag.</p>
<p>Strategier:</p>
<list><p type="listitem">Støtte opp om forskning på helse-, miljø og sikkerhet, for å se hvilke faktorer som innvirker på den generelle helsetilstanden til reindriftsutøverne, og ut fra dette iverksette tiltak for å bedre disse forholdene</p>
<p type="listitem">Støtte opp om utvikling og innføring av HMS-planer for næringen</p>
<p type="listitem">Intensivere arbeidet med avbøtende tiltak som gjerdebygging, for å forhindre reinpåkjørsler av tog</p>
</list><p>8.1  Rovdyrpolitikk som tar hensyn til reindrifta</p>
<p xml:lang="swe">Tillegg strategier:</p>
<list><p type="listitem">arbeide for økt forskning omkring ulike tapsforebyggende tiltak</p>
<p type="listitem">Statlig finansiering av de kommunale jaktlagene</p>
<p type="listitem">Arbeide for å fjerne kravet om tillatelse fra grunneierne ved jakt på rovvilt</p>
<p type="listitem">Det foretas raskere uttak av skadevoldende rovvilt</p>
</list><p>Forslag  fra medlemmet i Flyttsamelista:</p>
<p>Forslag  3</p>
<p>Punkt 7.3 sametinget innflytelse på reindriftsavtalen</p>
<p>Siste setning i 2. avsnitt</p>
<p>Dagens konsultasjonssystem må fungere inntil Sametingets rolle som forvalter av reindrifta eventuelt er på plass.</p>
<p>Nytt strekpunkt under kap.5.2 Strategier: Reindriften skal forsatt ha lovgrunnlag i reindriftsloven dersom overtakelse av forvaltningen av reindriften blir aktuell</p>
<p>Nytt strekpunkt kap 4.4 Strategier Distriktene må få prøve ut dagens fastsatte reintall i minst 5 år etter at det fastsatte reintallet er oppnådd, før nye reduksjonsprosesser settes igang.</p>
<p>Komiteens tilrådning</p>
<p>Komiteen har ikke flere merknader eller forslag og råder Sametinget å vedta følgende: Sametinget støtter for øvrig sametingsrådets forslag til innstilling</p>
<p>Sametingets plenum  -  031/16</p>
<p>Merknad - Representant Mariann Wollmann Magga - Arbeiderpartiets sametingsgruppe</p>
<p>Sametingsmelding om reindrift</p>
<p>Målsettingen for Sametingets reindriftspolitikk er basert på en økonomisk, økologisk og kulturell bærekraft, og skal bidra til en reindrift som skal eksistere i uoverskuelig fremtid.</p>
<p>Den overordnende målsetting  en  for  Sametingets  reindriftspolitiske arbeid er å bidra til å videreføre reindriften som en bærekraftig samisk næring, og å ivareta og sikre reindriftens kultur, språk, sedvaner og nedarvede rettigheter som viktige faktorer innen forvaltning og lovgivning. Dette innebærer en vektlegging av reindriftens tradisjonelle karakter som familiebasert næring  ,  og sikring av reindriftens arealer.   Den reindriftspolitiske plattformen  skal sikre  arealer  til reindriftsformål  , slik Reindriftslovens formålsparagraf § 1  også  legger til grunn.</p>
<p>Bærekraftig utvikling handler om å ta vare på behovene til mennesker som lever i dag, uten å ødelegge fremtidige generasjoners mulighet til å dekke sine behov.</p>
<p>Økonomisk bærekraft med mål om økt lønnsomhet gjennom høyere kjøttinntekt er vesentlig i næringen, og at kostnadene holdes på et lavere nivå.</p>
<p>Økologisk bærekraft innebærer et reintall som er tilpasset beitegrunnlaget, og kvaliteten på beitene. I en økologisk bærekraftig reindrift forutsettes at beitebruken ikke forringer beitekvaliteten. Mangfoldet i økosystemene skal bevares også på de ulike årstidsbeitene.</p>
<p>Kulturell bærekraft i reindriftsnæringen skal fortsatt vektlegges som en viktig del av den samiske kulturen.</p>
<p>Reindriftens rettslige forhold</p>
<p>Den samiske reindriften hviler på et selvstendig rettsgrunnlag, og rettighetene bygger i hovedsak på alderstids bruk og sedvane. Samene har også særskilte rettigheter som et urfolk i Norge i sine tradisjonelle områder, deriblant retten til å utøve reindrift.</p>
<p>Sørsamisk språk og kultur er nært knyttet til rein og reindrift. Rovviltdrepte rein, påkjørsler og private eiendomsrett er forhold som er en direkte trussel mot sørsamisk reindrift. Medbestemmelse gjennom plass i fjellstyrer som forvaltningsorgan er ikke sikret. Kollektiv erstatningsplikt er et annet eksempel på at arbeidet med forslagene i Samerettsutvalget IIs må forseres.</p>
<p>Sørsamisk reindrift må sikres gode rammebetingelser. Flere reinbeitedistrikt i sør må få klarlagt og  fastslått sine reindriftsområder. Det bør vurderes utvidelse av områdene der det er mulig.</p>
<p>Sametinget vil spesielt påpeke at e  ndringer i reindriftsloven i 2007 har uthulet demokratiet og de tradisjonelle styringsformene i siidaene. Mulighetene for å eie rein i en siidaandel en reineier ikke i utgangspunktet er tilknyttet, er et eksempel på dette. Dette medfører at det i dag omsettes siidaandeler, på lik linje med kvoter i fiskeriene. Dette kan være en direkte trussel mot det tradisjonelle siidasystemet, som bygger på slektsforhold og kunnskap om de spesifikke siidaenes områder. En helhetlig gjennomgang av reindriftsloven må også se på denne praksisen.</p>
<p>Konsekvensene av innføring av konsesjonsordning med siidaandel bør undersøkes, dette for å sikre at disse er i tråd med urfolksretten.</p>
<p>Strategier:</p>
<list><p type="listitem">Følge opp forslaget fra Samerettsutvalget om inkorporering av rettsgrunnlaget i lovverket, herunder reindriftas kollektive erstatningsansvar</p>
<p type="listitem">arbeide for at det utarbeides retningslinjer til konsultasjonsavtalen som gir reinbeitedistriktene/siidaene økonomi for å ha nødvendig kompetanse og kapasitet, til å delta i konsultasjoner som en mer jevnbyrdig part</p>
<p type="listitem">arbeide for å ivareta Norges internasjonale forpliktelser, og følge opp konvensjoner.</p>
<p type="listitem">utrede fremtidige generasjoners rett til reinmerke</p>
<p type="listitem">at forvaltningen av reindrift skal være i tråd med rettsgrunnlaget, og sikre tvisteløsningsmekanismer for å unngå langvarige rettssaker om siidaers rettigheter</p>
</list><p>Sametingets arbeid for å ivareta reindriftas arealer</p>
<p>Innsigelsesmyndighet er overført fra reinbeitedistriktstyrer, til Fylkesmannen og Sametinget.</p>
<p>Fylkesmannen har ansvar for direktekontakt med reindriftsamene når det gjelder praktisk reindrift, forvaltning av bruksregler for distriktene og det som ellers er regulert i reindriftsloven. Fylkesmennene har valgt ulik organisering av sitt arbeid. Endringene i forvaltningen skal evalueres i 2016. Det vil være viktig å få satt fokus på arbeids- og fullmaktsområdene til de statlige forvaltningsorganer for reindrift. Reindriftsamenes rettssikkerhet må ivaretas ved all form for omorganisering.</p>
<p>Kunnskap i og om samisk språk og kultur, næringens egenart og bruk av natur og landskap, må få en mer fremtredende plass i forvaltningen.</p>
<p>Et av tiltakene som Sametingsrådet ikke berører i sitt forslag, er å jobbe for at arealer som er fredet og hvor rettighetsavklaringene viser at dette tidligere har vært benyttet til reinbeite, igjen åpnes til dette bruk. Vi mener dette er en måte å i vareta arealene på.</p>
<p xml:lang="nno">R  eintall i balanse med arealgrunnlaget</p>
<p>For at Reindriftsloven skal fungere mht selvstyre, som blant annet innebærer at en siidaandel er ansvarlig for at fastsatt reintall overholdes, må det gies verktøy for at alle reineiere tilhørende en siidaandel har samme ansvar for å redusere sitt reintall. Det er en av årsakene til at det er viktig med en helhetlig gjennomgang av Reindriftsloven.</p>
<p>Viktige strategier for å oppnå dette er</p>
<list><p type="listitem">Arbeide for at det ved pålegg om reduksjon av reintallet, fastsettes et bunnfradrag som skjermer og sikrer at reindriftsutøvere ikke må ut av næringen</p>
<p type="listitem">Å sikre  at en siidaandel som har fulgt pålegg om reduksjon, må skjermes for ytterligere reduksjoner i forhold til andre som ikke har redusert og der siidaandelen ikke har økt sitt  reintall</p>
</list><p>Reinbeitedistriktenes ansvar er å sørge for at reindrifta skal utøves innenfor deres respektive geografiske grenser.</p>
<p>For å få en vellykket ressursforvaltning må rettigheter til de ulike beiteområdene være avklart.</p>
<p>Den offentlige forvaltningen av reindrifta</p>
<p>Sametinget skal arbeide for at det igangsettes en helhetlig gjennomgang av forvaltningen av reindrifta, dette for å sikre at reindriftsamenes rettssikkerhet blir ivaretatt i forvaltningssammenheng.</p>
<p>Sametinget skal fortsatt oppnevne medlemmer til Reindriftstyret, og arbeide med LMD og Reindriftstyret i gjennomgå styreinstruks og tilhørende retningslinjer.</p>
<p>I prinsippet er Sametinget av den oppfatning at forvaltningen av en urfolksnæring, som reindrifta er, skal foretas av Sametinget. Men, det mangler en del forhold med hensyn til lovverk, rammebetingelser, som gjør at Sametinget på nåværende tidspunkt avstår fra å overta denne forvaltningen. Den samiske selvbestemmelse må være på plass, og Sametinget må inneha en reell innflytelse før forvaltningsansvaret kan overtas. Uten myndighet over faktorene som reindriftsnæringa er avhengig av, er dette et langsiktig arbeid.</p>
<p>Kunnskap i arealforvaltningen</p>
<p>Sametinget skal være pådriver for å intensivere arbeidet med ferdigstillelse og oppdatering av reindriftskart, slik at samfunnsplanene i kommunene tar utgangspunkt i reindriftens bruk av områdene. Videre skal Sametinget styrke reinbeitedistriktene/siidaene/sijtene sin kunnskap og kompetanse om forvaltning gjennom økte bevilgninger over Reindriftsavtalen. Sametinget skal også prioritere oppbygging av kompetanse i både reindrifta om offentlige prosesser, og kompetanse om reindriftens behov i kommunal-/fylkeskommunal forvaltning.</p>
<p>Næringsutvikling på det samiske samfunnets premisser</p>
<p>Mål: Utvikling av reindriftsnæringa kombinert med Reindriftsavtalen skal gi en lønnsutvikling minst på linje med andre grupper og tette inntektsgapet</p>
<p>Det å bevare reindrift som en hovednæring  for flest mulig,  er en målsetting, men det må gis mulighet for kombinasjonsnæring for de som ønsker og har behov for det.</p>
<p>Ulike former for fiske og fangst utgjør en  kombinasjons  næring for en del reineiere. Det er sjølaksefisket og innlandsfiske  t  som primært har vært binæring, men også hvitfiskfangst, samt fangst av kongekrabbe i Finnmark, har bidratt økonomisk. Sjømat er en stor eksportartikkel, og reindriftsutøvere må gis muligheter for å delta i fiskeri og fangst.</p>
<p>Reiseliv og turisme har lange tradisjoner blant reindriftsamer. Dette er en næring med store muligheter. Reindriftsbasert turisme må utvikles som en del av samisk og nasjonal reiselivssatsing. Matspesialiteter, kombinert med de unike opplevelsene reindriftskulturen kan by på, vil kunne gi flere aktører et større marked. Det er vesentlig at den reindriftsbaserte turismen har rammebetingelser som gjør at nye spennende produkter kan utvikles. Kompetansen i naturbruk er innen næringen, spesielt kommer dette til nytte innen utmarksbasert reiseliv.</p>
<p>Omsorgs- og opplæringsbaserte tjenester retter seg mot barn og unge med spesielle behov og eldre, i form av aktivititstilbud og en generell kunnskapsoverføring til barnehager, skoler og andre institusjoner. Disse kan bidra til økt inntekt for reinbeitedistriktet og den enkelte reindriftsame  , samtidig som kunnskap om reindriftsamisk kultur deles  .</p>
<p>For å oppnå dette, skal Sametinget</p>
<list><p type="listitem">Legge til rette for å drive ulike former for kombinasjonsnæringer</p>
<p type="listitem">Vurdere endringer i regelverket for å kunne ta med turister til reinflokken</p>
<p type="listitem">Arbeide for økte  fisketidene for sjølaksefisket</p>
<p type="listitem">Sikre at regelverket tar høyde for kombinasjonsnæringer</p>
<p type="listitem">At profesjonalisering innen reiseliv skal være et nytt satsingsområde</p>
<p type="listitem">At tilbud og tjenester basert på reindriftsamenes kunnskap og kultur videreutvikles</p>
</list><p xml:lang="deu">Reindriftsavtalen</p>
<p>Reindriftsnæringens inntekter består hovedsakelig av kjøttinntekter, biinntekter, erstatning for rovviltdrept rein og produksjonsbaserte tilskudd. Reindriftsavtalen har som siktemål å gi reindriftsnæringen en utvikling i samsvar med de til enhver tid vedtatte politiske mål og retningslinjer for reindriftspolitikken. Sametingets innflytelse i reindriftspolitikken kan styrkes ved at Sametinget arbeider for å:</p>
<list><p type="listitem">Styrke det politiske arbeidet med Reindriftsavtalen som et ledd i å sikre gode rammebetingelser for reindriftsnæringen og inntektsutjevning for reineierne</p>
<p type="listitem">Sette fokus på reindriftsavtalen som et aktivt styringsverktøy</p>
<p type="listitem" xml:lang="nno">Bruke reindriftsavtalen til å bidra til styrking av kvinneandelen i næringa</p>
<p type="listitem">Legge føringer for at avtalepartene skal ha klart definert ansvar og roller i å utarbeide forskrifter til reindriftsavtalen</p>
</list><p>Gode rammebetingelser for næringsutvikling</p>
<p>Tillegg Likestilling</p>
<p>Kvinnene har i stor grad også tatt utdanning og kvalifisert seg til de nye administrative oppgavene som fulgte med den økte formaliseringen av reindriften.</p>
<p>For å sikre kvinners plass i reindriftsnæringa må det gjøres en systematisk kartlegging av hvilke faktorer som spiller inn på hvem som har hvilke roller i reindrifta. Det vil gagne reindriftsnæringa og kulturen at arbeidsoppgaver kan fordeles etter egnethet og interesse, fremfor kjønn.</p>
<p xml:lang="nno">Tillegg Helse og arbeidsmiljø</p>
<p>Å drive reindrift er fysisk krevende, det er stor risiko for belastnings- og yrkesskader og ulykkesraten er høy. Det er helt nødvendig å bedre arbeidsforholdene i reindrifta, både med henblikk på å forbedre det psykososiale og det fysiske arbeidsmiljøet.</p>
<p>God dyrevelferd er viktig for reineierne. Det er en påkjenning for reineierne, lokomotivfører og ikke minst for reinen, med det store antall togpåkjørsler som finner sted i dag.</p>
<p>Sametinget skal arbeide for å:</p>
<list><p type="listitem">Støtte opp om forskning på helse-, miljø og sikkerhet, for å se hvilke faktorer som innvirker på den generelle helsetilstanden til reindriftsutøverne, og ut fra dette iverksette tiltak for å bedre disse forholdene</p>
<p type="listitem">Støtte opp om utvikling og innføring av HMS-planer for næringen</p>
<p type="listitem">Intensivere arbeidet med avbøtende tiltak som gjerdebygging, for å forhindre reinpåkjørsler av tog</p>
</list><p>Rovdyrpolitikk som tar hensyn til reindrifta</p>
<p>Sametinget skal også:</p>
<list><p type="listitem">arbeide for økt forskning omkring ulike tapsforebyggende tiltak</p>
<p type="listitem">kreve Statlig finansiering av de kommunale jaktlagene</p>
<p type="listitem">Arbeide for å fjerne kravet om tillatelse fra grunneierne ved jakt på rovvilt</p>
</list><p>Arbeide for at det foretas raskere uttak av skadevoldende rovvilt</p>
<p>Forslag 4 - Representant Inger Eline Eriksen - Árja sametingsgruppe</p>
<p>Tillegg under punkt 3.1.   <span type="quote">«Reindrift på den samiske kulturens premisser»</span></p>
<p>Reindriftsnæringen har i uminnelige tider eksistert sammen med andre tradisjonelle samiske næringer, slik som fiske, jordbruk, meahccásteapmi (utmarksbruk) og verddevuohta (gjestevennskap mellom reindriftsutøvere og lokalbefolkningen). Det er viktig å sikre at reindriftsnæringen og næringens utøvere fortsetter å ha et godt forhold til lokalbefolkningen. Derfor ser Sametinget et stort behov for at det iverksettes tiltak som forbedrer forholdet mellom næringene og som hindrer konflikter. Slike tiltak bør hente inspirasjon fra den tradisjonelle verddevuohta.</p>
<p xml:lang="dan">Tillegg under <span type="quote">«Strategier»</span> i punkt 3.1.</p>
<list><p type="listitem">Arbeide for opprettelsen av arenaer for dialog mellom reindriftssamer og lokalbefolkningen.</p>
</list><p>Tillegg under punkt 6.3  <span type="quote">«  Reindriftas kapasitet og kompetanse under  »</span>  i 6. avsnitt: (tillegget er i kursiv):</p>
<p>Sametinget har støttet initiativ for å styrke samiske rettighetshaveres kompetanse og kapasitet i møte med større utbyggingsaktører blant annet gjennom finansiering til Stiftelsen Protect Sápmi. Sametinget vil arbeide for å sikre at Protect Sápmi får bedre økonomisk forutsigbarhet i sitt arbeid. Sametinget vil derfor arbeide for økt finansieringen av Protect Sápmi.</p>
<p xml:lang="dan">Tillegg under <span type="quote">«Strategier»</span> i punkt 6.3.</p>
<list><p type="listitem">Arbeide for at Protect Sápmi for økt finansiering</p>
</list><p>Forslag 5 - Representant Jens Petter Kåven - Nordkalottfolket</p>
<p>Reindriften er viktig del av samisk utmarksnæring, men ikke den eneste. Alle typer sanking, innlandsfiske, vedhogst, uttak av torv og annet, har vært en svært viktig del av utmarksnæringen, på lik linje med reindrift. Disse har levd side om side, man har høstet og levd i et balansert samspill hvor man har god nytte av hverandre. I tillegg har man hatt utstrakt vennskap mellom reindriftssamer, utmarksutøvere, sjøsamer eller andre fastboende ved kysten og langs flytteleiene.</p>
<p>Med fremveksten av det moderne Norge, har reindriftsnæringen på mange områder fått god beskyttelse via lovverk, selv om der fortsatt er områder som krever forbedring. Viktig er det også å se på selve forvaltningen av reindrifta, slik at den kan tilpasses et moderne samisk liv, hvor ny teknologi gir helt andre muligheter for bærekraftig og mer effektiv drift. Et eksempel på dette kan være bruk av droner i reindrifta, som gir store muligheter for økonomiske besparelser for den enkelte utøver, og vil kunne gi mer miljøvennlig reindrift pga mindre slitasje fra motorkjøretøy. Dette er teknologi som kun er i sin spede begynnelse, og hvor det allerede er behov for <span type="quote">«flyvesertifikater»</span> og utstrakt opplæring i flyving og bruk av droner, lovverk etc, og hvor reindriften vil ha stor nytte av å lære av hverandres erfaringer i bruk av droner.</p>
<p>Staten har valgt en sektorinndeling av utmarksnæringen, hvor reindrifta er den eneste som har fått stadfestet ulike rettigheter og forvaltning via lovverk. Samtidig har staten og forvaltningen usynliggjort utmarksnæringen generelt, og selv på Sametinget er etter hvert utmarksnæring som begrep redusert til et minimum. Motorferdselloven er et trist eksempel på dette: det er en forbudslov, som fastslår at all ferdsel er forbudt, foruten den ferdsel som er nevnt i loven. Motorfedselloven fastslår blant annet §4 c at følgende er tillatt:</p>
<p xml:lang="eng">«c)</p>
<p xml:lang="dan">nødvendig person- og godstransport til og fra faste bosteder og i jordbruks-, skogbruks-</p>
<p>og reindriftsnæring.  Jakt, fangst, fiske og bærsanking reknes ikke som næring i</p>
<p xml:lang="dan">denne forbindelse»</p>
<p>Dette er en diskriminering innad i utmarksnæringen som er uakseptabel, og som det snarest må rettes opp i.</p>
<p>Statens sektorisering av samiske næringer har skapt skiller i befolkningen som oppfattes diskriminerende og ikke i tråd med folks rettsoppfatning, og det er viktig at Sametinget tar ansvar for å vise helheten. Det som i utgangspunktet er en positiv rettighet for reindrifta, anses av andre grupperinger som et privilegium som gjør at denne ene næringen overlever, mens andre raderes ut. Det er ingenting som tilsier at en næring er viktigere enn andre i opprettholdelse av samisk kultur, og kun ved å ha en variasjon av ulike typer utmarksnæringer, fjordfiske og landbruk vil den unike samiske primærnæringen være et viktig fundament for samisk kultur.</p>
<p>Sametingets forslag til melding om reindrift bidrar til en fortsatt anerkjennelse av denne splittelsen mellom næringer, og bidrar til fortsatt konflikter mellom reindrift og andre næringer og andre utmarksbrukere. Det bidrar også til konflikt mellom ulike folkegrupper, da jakt, fangst, fiske og sanking har vært drevet i årtusener både av nordmenn, samer og kvener, lenge før statsdannelsen var et faktum. Lovverket og forvaltningspraksisen må snarest gjennomgås for å rette opp i skjevheter, og gi utmarksnæringene den likeverdige status de fortjener. Dette må gjøres som en helhetlig melding om utmarksnæring, og ikke som en sektorinndelt melding hvor man ser en næring totalt uavhengig av de andre, og hvor beskyttelse av den ene samiske næringen gjøres på bekostning av beskyttelse av de andre.</p>
<p>Det er nå på tide å gjenskape det likeverdet som utmarksnæring har hatt i samiske samfunn. Man må skape balanse mellom næringene, og balansen mellom de samiske utøverne av ulik type utmarksnæring. Dette vil alle samiske næringer tjene på, og man står bedre rustet til å få god økonomi og effektiv drift i alle ledd. I tillegg vil man da få en helhetlig og styrket beskyttelse rundt all samisk næring, noe som vil være viktig.</p>
<p>Sametingsrådet bes om å legge frem en mer fremtidsrettet og helhetlig melding om utmarksnæring hvor balanse, effektivitet, likeverdighet og helhet skal være viktige prinsipper. Meldingen skal omhandle alle primærnæringer som har sitt virke i utmarka, og den må også ta for seg forholdet til samfunnet for øvrig, både andre utmarksbrukere, annen næring og befolkningen generelt. Den fremlagte Sametingsmelding om reindrift innlemmes i dette arbeidet. Viktige momenter å diskutere og utrede vil i så måte være:</p>
<list><p type="listitem">Den fremlagte Sametingsmelding om reindrift brukes som grunnlag for en fremtidsrettet og helhetlig sametingsmelding om utmarksnæringer. Arbeidet med utmarksnæringer må spesielt hensynta at man i de samiske områder har sterke tradisjoner for utmarksbruk, også av de som ikke har dette som næring.</p>
<p type="listitem">Reiseliv i utmarka og samisk kulturreiseliv som grunnlag for nye og fremtidsrettede arbeidsplasser.</p>
<p type="listitem">Lovverket og forvaltning av reindriften gjennomgås og tilpasses med utgangspunkt i likeverdighet mellom ulike næringer, og beskyttelse av alle de samiske næringer. Alle næringer i utmarka skal være likestilt med tanke på motorisert ferdsel: man skal ha like rettigheter til å kjøre i til sin egen arbeidsplass.</p>
<p type="listitem">Overgangsordninger som sikrer at de utmarksbrukere som ønsker seg inn i utmarksnæringene, får en reell sjanse og ikke blir stoppet av motorferdsellov og annet lovverk.</p>
<p type="listitem">Sikre at utmarksnæringer igjen blir et stort satsingsområde for å sikre samisk kultur og tilstedeværelse i distriktene.</p>
<p type="listitem">Det forhandles med staten for å gjøre om støtteordninger slik at alle som arbeider i utmarksnæringen har mulighet til å søke samme type økonomiske virkemidler, for å sikre og opprettholde sin næring.</p>
<p type="listitem">Reindriftens behov for arealer til beite sikres, og da på en måte som fremmer godt samarbeid, gode og demokratiske høringsprosesser og tilpasninger til andre primærnæringer som finnes i området. Likeverdighet og hensyntagen fra alle, skal være bærende prinsipp.</p>
<p type="listitem">Sametingets planveileder for Plan- og bygningsloven og Sametingets egne retningslinjer for endret bruk av utmark, gjennomgås og vurderes ut fra et helhetsprinsipp hvor likeverdighet mellom næringer og samisk kultur legges til grunn.</p>
</list><p>Nyskapning, innovasjon og bærekraftig kombinasjonsnæringer utredes og blir et satsingsområde innenfor samisk utmarksnæring.</p>
<p>Saken påbegynt 29.09.16 kl. 09.10</p>
<p>Votering  Av 39 representanter var 37 til stede. Voteringen ble gjennomført i følgende rekkefølge:</p>
<list><p type="listitem">Forslag 5 ble forkastet med 29 mot 8 stemmer</p>
<p type="listitem">Forslag 4 ble vedtatt med 21 mot 16 stemmer</p>
<p type="listitem">Forslag 3 ble forkastet med 19 mot 18 stemmer</p>
<p type="listitem">Forslag 2 ble forkastet med 25 mot 12 stemmer</p>
<p type="listitem">Forslag 1 bled vedtatt med 31 mot 6 stemmer</p>
<p type="listitem">Nærings- og kulturkomiteens tilrådning ble vedtatt med 31 mot 6 stemmer</p>
</list><p>Protokoll tilførsler  Det ble ikke fremmet noen protokolltilførsler i saken.</p>
<p>Taleliste og replikkordskifte</p>
<p xml:lang="nno">Innlegg</p>
<p>Replikk</p>
<p xml:lang="sme">Mariann Wollmann Magga, saksordfører</p>
<p>Mathis Nilsen Eira</p>
<p xml:lang="sme">John Kappfjell</p>
<p>Marit Kirsten Anti Gaup</p>
<p>Mathis Nilsen Eira</p>
<p>Per Andersen Bæhr</p>
<p>Mathis Nilsen Eira</p>
<p xml:lang="nno">Inger Elin Utsi</p>
<p xml:lang="sme">Mariann Wollmann Magga</p>
<p>Per Andersen Bæhr</p>
<p>Jens Petter Kåven</p>
<p xml:lang="sme">Mariann Wollmann Magga</p>
<p xml:lang="smj">Isak Mathis O. Hætta</p>
<p xml:lang="sme">John Kappfjell</p>
<p>Jens Petter Kåven</p>
<p>Marit Kirsten Anti Gaup</p>
<p>Ellen Kristine Saba</p>
<p xml:lang="smj">Isak Mathis O. Hætta</p>
<p>Christina Henriksen</p>
<p>Marit Kirsten Anti Gaup</p>
<p xml:lang="nno">Inger Eline Eriksen</p>
<p xml:lang="sme">Mariann Wollmann Magga</p>
<p>Marit Kirsten Anti Gaup</p>
<p xml:lang="sme">Sandra Márjá West</p>
<p xml:lang="nno">Inger Eline Eriksen</p>
<p xml:lang="est">Per Mathis Oskal</p>
<p xml:lang="sme">Beaska Niillas</p>
<p xml:lang="nno">Inger Elin Utsi</p>
<p>Mathis Nilsen Eira</p>
<p xml:lang="est">Per Mathis Oskal</p>
<p>Toril Bakken Kåven</p>
<p>Christina Henriksen</p>
<p>Per Andersen Bæhr</p>
<p xml:lang="sme">John Kappfjell</p>
<p>Toril Bakken Kåven</p>
<p>Silje Karine Muotka</p>
<p xml:lang="vep">10</p>
<p xml:lang="sme">Mariann Wollmann Magga</p>
<p xml:lang="vep">11</p>
<p xml:lang="nno">Bengt Rune Strifeldt</p>
<p xml:lang="vep">12</p>
<p>Tor Gunnar Nystad</p>
<p xml:lang="vep">13</p>
<p>Ellen Kristine Saba</p>
<p xml:lang="vep">14</p>
<p>Christina Henriksen</p>
<p xml:lang="vep">15</p>
<p xml:lang="sma">Nora Marie Bransfjell</p>
<p xml:lang="vep">16</p>
<p xml:lang="sma">Jovna Zakarias Dunfjell</p>
<p xml:lang="vep">17</p>
<p>Silje Karine Muotka</p>
<p xml:lang="vep">18</p>
<p xml:lang="sme">Mariann Wollmann Magga</p>
<p xml:lang="vep">19</p>
<p>Mathis Nilsen Eira</p>
<p xml:lang="vep">20</p>
<p>Lars Filip Paulsen</p>
<p xml:lang="vep">21</p>
<p>Hartvik Hansen</p>
<p xml:lang="vep">22</p>
<p>Marie Therese N. Aslaksen</p>
<p xml:lang="vep">23</p>
<p xml:lang="sme">Mariann Wollmann Magga, saksordsordfører</p>
<p xml:lang="nno">SP  - vedtak:</p>
<p>Sametingsmelding om reindrift</p>
<p>1. Innledning  Samisk reindrift i dag er i brytning mellom det tradisjonelle og det moderne. De siste 50 årene har reindrifta gjennomgått store endringer, med blant annet en betydelig mekanisering, økende grad av spesialisering og fokus på reindrifta som kjøttprodusent. Samtidig er den tradisjonelle organiseringa og de sosiale institusjonene stort sett opprettholdt.  1.1 Hovedmålet for Sametingets reindriftspolitikk</p>
<p>Reindrifta er en viktig og langsiktig sysselsetter og verdiskaper i det samiske samfunnet. Reindrifta som næring og livsform er unik både i nasjonal og internasjonal sammenheng. Reindrifta bidrar daglig til å bevare samisk språk og kultur, og til å holde i hevd, videreutvikle og videføre tradisjonell kunnskap.</p>
<p>Ivaretakelse av reindriftas rettigheter er selve fundamentet i Sametingets reindriftspolitikk. Vi vektlegger også reindriftas tradisjonelle karakter som familiebasert næring. Reindriftas tilknytning til den samiske kulturen er det som gjør næringa unik. Et av de viktigste målene for Sametingets reindriftspolitikk er å opprettholde det tette båndet mellom næringsaktiviteten og kulturutøvelsen.</p>
<p>Sametinget vil med en helhetlig og framtidsrettet politikk bidra til å: 1. Sikre reindrifta som språk- og kulturbærer 2. Sikre reindriftas areal- og rettsgrunnlag 3. Sikre reindrifta gode og forutsigbare rammebetingelser 4. Styrke reindrifta som næring og øke verdiskapingen i næringen</p>
<p>Sametinget skal være en politisk premissleverandør for næringsutvikling i reindrifta. Sametinget vil  prioritere ressurser til arbeidet med ivaretakelse av reindriftas rettigheter.</p>
<p>1.2 Meldingsprosessen og medvirkning</p>
<p>Den reindriftspolitiske utviklinga de siste årene tilsier at det er behov for oppdatering av Sametingets politikk på området. Det har skjedd mye innen reindriftspolitikken siden 2009, da forrige sametingemelding om reindrift ble lagt fram. Det har vært mange utfordrende saker for reindrifta, som større endringer i forvaltninga og en krevende prosess i Finnmark med reintallstilpasning. Man står også midt i mange krevende arealsaker.</p>
<p>Det har over tid vært bred enighet i Sametinget om hovedlinjene i reindriftspolitikken. Denne sametingsmeldingen skal bidra til å systematisere og prioritere innsatsen slik at Sametinget sammen med næringa arbeider for de samme målene. Målet med meldingen er å tydeliggjøre Sametingets politikk innen reindrift, samt styrke Sametinget både som en sentral politisk aktør og en sentral utviklingsaktør.</p>
<p>Politikkutviklingen og meldingsarbeidet skal skje i tett samarbeid med reindriftsnæringa. Sametingsrådet har hatt dialogmøter med reinbeitedistrikter i alle reinbeiteområder, der sametingsmeldinga var et av temaene. Det er arrangert en oppstartskonferanse i Kautokeino og innspillsmøter i det sørsamiske området. Norske Reindriftsamers Landsforbund (NRL) er en svært sentral aktør i det reindriftspolitiske landskapet, og det er blitt avholdt møte med NRL i prosessen. NRL og Protect Sápmi har gitt skriftlige innspill.</p>
<p>Sametingets plenum har drøftet tre redegjørelser som danner grunnlag for denne meldingen, Sametingsrådets redegjørelse om Sametingets arbeid med reindriftsaker i juni 2013, Sametingsrådets redegjørelse om rovvilt i desember 2013 og Sametingsrådets redegjørelse om reindriftspolitikken i juni 2015. Sametingets årlige innspill til reindriftsavtalen, som er vedtatt av Sametingets plenum, danner også grunnlag for politikkutviklingen i meldingen.</p>
<p>1.3 Sentrale tema i meldingen</p>
<p>Meldingen består av 9 kapitler. I det innledende kapittelet fremgår hovedmålene for Sametingets reindriftspolitikk. I kapittel 2 gjøres det rede for status i reindriftsnæringa, og utgangspunkt og prinsipper for Sametingets reindriftspolitikk slås fast.</p>
<p>Meldingen består av 6 innsatsområder, fra kapittel 3 til 8. I disse kapitlene gjøres det rede for utfordringer, mål og strategier for følgende tema;</p>
<p>- Reindrift – en samiske kulturbærer - Arealgrunnlaget for en bærekraftig reindrift - Å forvalte en urfolksnæring - Kunnskap og kapasitet - Reindrifta som vekstnæring i samiske områder  - Rovdyrpolitikk</p>
<p>Det siste kapittelet omhandler økonomiske og administrative konsekvenser.</p>
<p>2. Utgangspunkt for Sametingets reindriftspolitikk</p>
<p xml:lang="nno">2.1 Reindriftsnæringa i Norge</p>
<p>Reindrifta har lang historie i det arktiske området som livsform og næring basert på en allsidig ressursutnyttelse. Reindriftsnæringa er basert på utmarksbeite hele året, over åtte årstider, og er en pastoral næringstilpasning som kjennetegnes av flyttinger mellom årstidsbeiter: Reinen oppholder og beveger seg langs beite- og vandringsruter basert på en allsidig utnyttelse av ulike ressurser gjennom året. Reindrifta er derfor en arealavhengig næring med behov for store sammenhengende områder og beitero.</p>
<p>Reindriftsnæringa har over lang tid vist seg å være en tilpasningsdyktig næring, som er godt rustet til å takle den uforutsigbarhet naturens svingninger skaper. Dette er en usikkerhetsfaktor som er naturlig for reindriftsutøverne og som man håndterer gjennom god kunnskap om reinens natur og landskapet som er opparbeidet over generasjoner. I nyere tid er stadige inngrep i beiteområdene, politiske svingninger og stadige endringer i rammebetingelser en ny usikkerhetsfaktor, som næringa i stor grad hittil ikke er gitt mulighet å påvirke. Dette gjør reindriftsnæringa mindre robust enn tidligere.</p>
<p>Klimaendringene er en av vår tids største politiske utfordringer. Reindriftsnæringa er antakelig den landbaserte næringen som vil bli mest direkte påvirket av fremtidige klimaendringer. Ddriftsmønsteret, som gjennom tidene har tilpasset seg de klimatiske forholdene, kan bli utfordret. Det forventes blant annet økt risiko for forekomst av kjente og nye parasitter og sykdommer.</p>
<p>Reindriftsnæringa i Norge er mangfoldig med forskjeller i driftsmønster og rammebetingelser, både regionalt og innad i områdene. Med forskjeller i de naturgitte forholdene varierer flyttemønsteret i reindriften både i retning, lengde og tid. Reindriften har også gjennom tid måtte tilpasse driftsmønsteret til nasjonale bestemmelser, som for eksempel grensestengninger, og stadige inngrep i beiteområdene.</p>
<p>Reindrifta er en av flere kjernenæringer i det samiske samfunnet, og næringens betydning for å sikre betingelsene for samisk kultur og språk for fremtidige generasjoner er av avgjørende samfunnsmessig betydning</p>
<p>Det drives samisk reindrift på ca. 40 % av Norges landareal. Reindriftsområdene strekker seg fra Finnmark i nord til Engerdal i Hedmark i sør. Det drives også samisk reindrift i Trollheimen basert på et særlig rettslig grunnlag. Landet er delt inn i seks reinbeiteområder, som igjen er delt inn i  reinbeitedistrikter. Ifølge Totalregnskapet for reindriftsnæringen er det i 2014 3114 personer tilknyttet reindriftsnæringa i Norge, med 959 årsverk, knyttet til 532 aktive siidaandeler.</p>
<p xml:lang="nno">Reindriftsområde</p>
<p>Antall siidaandeler</p>
<p>Personer i siidaandelene</p>
<p xml:lang="deu">Reintall 2015</p>
<p>Samlede Inntekter 2014</p>
<p xml:lang="nno">Vederlag til arbeid og egenkapital pr årsverk</p>
<p>Øst-Finnmark</p>
<p xml:lang="vep">166</p>
<p xml:lang="vep">901</p>
<p xml:lang="vep">65 419</p>
<p xml:lang="est">Kr 81 555 000,-</p>
<p xml:lang="est">Kr 39 697,-</p>
<p>Vest-Finnmark</p>
<p xml:lang="vep">209</p>
<p xml:lang="vep">1481</p>
<p xml:lang="vep">80 376</p>
<p xml:lang="est">Kr 60 620 000,-</p>
<p xml:lang="est">Kr -18 695,-</p>
<p>Troms</p>
<p xml:lang="vep">48</p>
<p xml:lang="vep">197</p>
<p xml:lang="vep">11 651</p>
<p xml:lang="est">Kr 23 381 000,-</p>
<p xml:lang="est">Kr 105 454,-</p>
<p xml:lang="nno">Nordland</p>
<p xml:lang="vep">42</p>
<p xml:lang="vep">227</p>
<p xml:lang="vep">14 465</p>
<p xml:lang="est">Kr 32 376 000,-</p>
<p xml:lang="est">Kr 30 001,-</p>
<p xml:lang="nno">Nord-Trøndelag</p>
<p xml:lang="vep">39</p>
<p xml:lang="vep">191</p>
<p xml:lang="vep">14 031</p>
<p xml:lang="est">Kr 29 731 000,-</p>
<p xml:lang="est">Kr 283 675,-</p>
<p>Sør-Trøndelag</p>
<p xml:lang="vep">30</p>
<p xml:lang="vep">153</p>
<p xml:lang="vep">13 024</p>
<p xml:lang="est">Kr 28 725 000,-</p>
<p xml:lang="est">Kr 280 852,-</p>
<p>Figur 1: Næringsoversikt. Gjennomsnittstall for inntekter beregnet ut fra totalt antall aktive siidaandeler, dvs. siidaandeler med rein, innenfor hvert reinbeiteområde. Dette innebærer at også siidaandeler med lav eller ingen produksjon inngår i beregningen (Totalregnskap for reindriftsnæringen og Ressursregnskap for reindriftsnæringen Landbruksdirektoratet 2016)</p>
<p>Reindriftas samlede inntekter er beregnet til ca. 277,1 millioner kroner, der kjøttinntektene utgjør ca. 122,8 millioner og tilskudd og erstatninger utgjør ca. 148,8 millioner. I 2014 var det gjennomsnittlige vederlaget til arbeid og egenkapital pr årsverk kr. 56 397,- men det er store forskjeller mellom reinbeiteområdene. Vårflokken har de siste årene bestått av om lag 250.000 rein. Det gjennomsnittlige slakteuttaket på landsbasis er 33% av vårflokken. 70% av slakteuttaket i både nord og sør er kalv.</p>
<p>Gjennomsnittlig slakteuttak de siste fem årene er på ca. 85.000 rein. Med en gjennomsnittsvekt på 22,5 kilo, gir dette et slaktekvantum på 1900 tonn. Av dette kvantumet slakter reineierne årlig 300 tonn for privat forbruk og omsetning i nærmarkedet, mens nesten 1600 tonn går gjennom om lag 21 registrerte slakterier i Norge. I et normalår sendes rundt 1100 tonn reinkjøtt ut i markedet i form av produkter med ulik bearbeidingsgrad.</p>
<p>Verdikjeden for reinkjøtt kan fremstilles slik:</p>
<p>Figur 1: fremstilling av verdikjeden for reinkjøtt (Reindriftsforvaltningen 2012,  http://www.reindrift.no/asset/1522/1/1522_1.pdf  )</p>
<p>Biprodukter av rein blir videreforedlet for salg eller solgt ubearbeidet. Tradisjonelt har alle deler av reinen blitt brukt til ulike formål, spesielt til duodji-virksomhet.</p>
<p>I det geografiske virkeområdet for Sametingets tilskuddsordninger til næringsutvikling sysselsetter i tillegg reindriftsbasert industri om lag 100 personer (2012). Dette er i hovedsak slakterier i indre Finnmark, der inntektene er beregnet til rundt 130 millioner.</p>
<p>2.2 Reindriftas tradisjonelle organisering</p>
<p>Siidaen er den grunnleggende organisasjonsformen i den samiske reindriften, og har gjennom tidene vært en selvstyrende enhet der reineiere samarbeider om gjeting og tilsyn av reinflokken. Siidaen består av enkeltindivider, det familiebaserte husholdet, det kollektive arbeidsfellesskapet og siidaens land, ressurser og infrastruktur. Det er innenfor siidaen reindriften utøves og reinflokken håndteres (siiddastallan). Siidaen som organisasjonsform er fleksibel, og siidasammensetningen kan variere fra år til år og mellom årstider. Reindrift utøves i et samspill mellom reinen, reindriftsutøveren og omgivelsene/landskapet. Forutsetningene for dette samspillet varierer mellom årstider og situasjoner, og vil kunne gi grunnlag for ulike forpliktelser og rettigheter mellom siidaer.</p>
<p>Ved endringen av reindriftsloven i 2007 ble siidaen anerkjent som bærer av ressursrettigheter og som det grunnleggende arbeidsfellesskapet i reindrifta. Dette innebar en lovmessig tilbakevending til det tradisjonelle siidasystemet, noe som medfører en sterkere oppmerksomhet mot kunnskap, sedvaner og praksiser som grunnlaget for driften av siidaen, og som premiss for offentlig myndighetsforvaltning. Stabiliteten i siidaen er i stor grad knyttet til klarhet i arealgrunnlaget. En viktig forutsetning for siidaens styringsselvstendighet er derfor langt på veg knyttet til avklarte rettighetsforhold til areal- og ressursgrunnlaget med forutsigbarhet for tilgangen til disse.</p>
<p>Det er altså innenfor det arbeids- og ressursfellesskapet siidaen representerer at reindriften utøves og ressursrettigheter og reinflokken håndteres. Lovgiving for og offentlig myndighetsforvaltning av reindrifta må derfor legge til grunn en slik kunnskap om reindriftas egenart.</p>
<p>Den tradisjonelle organiseringen av reindrift er familiebasert, som innebærer at hele familien deltar i driften og at kunnskapsoverføring skjer ved at ulike generasjoner deltar i og samarbeider om oppgaver i reindrifta. Dette er derfor grunnlaget for bevaring av reindriftssamisk kultur og levemåte, tradisjonell kunnskap, samiske språk og reindriftssamiske verdier.</p>
<p>Et grunnleggende element i reindriftas organisering er familieforetaket, som på nordsamisk heter báiki (hushold). Husholdene kan bestå av en kjernefamilie, men også av utvidet familie, og har som regel todelt ledelse med kvinne og mann. Ulike familiemedlemmer har ulike arbeidsoppgaver knyttet til reindriften. Husholdet har gjennom sin sammensetning kunnskaper og ferdigheter knyttet til en allsidig utnyttelse av reinen og kapasitet til å fylle husholdets forpliktelser i siidasamarbeidet.</p>
<p>I familiebasert reindrift er kvinners deltagelse viktig. Kvinner har ikke alltid samme arbeidsoppgaver som menn, men tradisjonelt har deres bidrag vært viktig og nødvendig. Det er påpekt at overgang fra  naturalhushold til pengeøkonomi, rådende politiske strukturer og forvaltning førte til at den familiebaserte reindrifta og kvinners stilling ble svekket.</p>
<p>2.3 Sentrale reindriftspolitiske aktører</p>
<p>Landbruks- og matdepartementet (LMD) har det overordnede ansvar for den nasjonale reindriftspolitikken og den offentlige forvaltningen av reindrifta. Reindriften forvaltes nasjonalt av Landbruksdirektoratet, som er direkte underlagt LMD. Den regionale forvaltningen av reindriften er underlagt de 5 nordligste fylkesmennene.</p>
<p>Sametinget oppnevner 3 av 7 medlemmer til reindriftsstyret, som skal behandle de saker som følger av reindriftsloven og være faglig rådgiver for Statens reindriftsforvaltning, reinforskningen og rettledningstjenester. Ifølge reindriftsstyrets instruks skal styret som offentlig forvaltningsorgan bidra til at myndighetene når de overordnede mål for reindriftspolitikken som er fastsatt av Stortinget. Reindriftsstyrets vedtakskompetanse er i dag i hovedsak knyttet til inndeling av reinbeiteområder og reinbeitedistrikt, avgjørelser om retten til å eie rein, godkjenninger for oppføring og bruksendring av gjeterhytter, oppnevning av klagenemnd for reinmerker, stadfestelser og godkjenning av reintall i siida, og fastsetting av tvangsmulkt dersom pålegg fra forvaltningen ikke oppfylles.</p>
<p>De siste årene er det gjort en rekke endringer i reindriftsforvaltningen. I 2014 ble det foretatt en lovendring som innebar en avvikling av områdestyrene og en flytting av reindriftsforvaltningens områdekontor inn under fylkesmannen. Områdestyrene var sammensatt med 7 medlemmer der Sametinget oppnevnte 3 og Fylkeskommunen oppnevnte 4. Den sentrale reindriftsforvaltninga ble i 2015 underlagt Landsbruksdirektoratet.</p>
<p>Norske Reindriftsamers Landsforbund (NRL) er den eneste representative organisasjon for reindrifta og har en etablert stilling overfor statlige myndigheter. Dette kommer særlig sterkt til uttrykk gjennom avtalen om reindriftsforhandlinger. Et selvstendig og sterkt NRL er av stor betydning for å ivareta reindriftas interesser på en måte som oppleves relevant og viktig for reindriftsutøverne, samtidig som det skaper respekt og forståelse utenfor reindrifta.</p>
<p>Reindriftsavtalen er, sammen med reindriftsloven, hovedverktøyet for realisering av reindriftspolitiske mål. Reindriftsavtalen inngås årlig mellom staten ved LMD og NRL. Sametinget skal gis anledning til å uttale seg om avtalen før behandling i Stortinget. I sin analysen av næringsutvikling i samiske samfunn, konkluderer NORUT med at de matproduserende næringene reindrift og landbruk vil være avhengig av en stor andel offentlig støtte, selv med en betydelig produktutvikling. Virkemidlene over reindriftsavtalen vil derfor være svært viktige for den framtidige utviklinga i reindriftsnæringa.</p>
<p>2.4 Sametinget i det reindriftspolitiske landskapet</p>
<p>Sametinget har begrenset myndighet i forhold til reindriftsnæringa. Sametingets påvirkning i reindriftssaker skjer primært gjennom konsultasjoner med statlige myndigheter og innspill til reindriftsforhandlingene mellom staten og NRL.</p>
<p>Sametingets rolle i den offentlige reindriftsforvaltninga er å oppnevne medlemmer til reindriftsstyret. Sametinget deltar i tillegg i regionale dialogfora, som er en arena for samisk og reindriftsfaglig medvirkning i den regionale reindriftsforvaltninga. Hovedhensikten er faglige diskusjoner og dialog om overordnede problemstillinger etc. Foraene er ikke arena for konsultasjoner om enkeltsaker eller annen saksbehandling.</p>
<p>Sametinget oppnevner to av seks medlemmer til de tre nordligste regionale rovviltnemndene Finnmark/ Troms, Nordland og Trøndelag. Sametinget oppnevner en av fem medlemmer til rovviltnemnda i Hedmark. Rovviltnemdene har ansvar for at den nasjonale rovviltpolitikken gjennomføres i sin region.</p>
<p>Sametinget stilles overfor en økende grad av forventning om å ivareta reindriftas rettigheter og interesser, og stadig flere henvendelser fra reindrifta om hva Sametinget kan gjøre for å ivareta deres interesser. Sametingets arbeid i reindriftssaker skal skje i tett samarbeid med næringa. Sametinget og NRL har de siste årene hatt et godt samarbeid. Dette gir grunn til å anta at Sametinget har opparbeidet seg økende tillit i reindrifta.</p>
<p xml:lang="dan">2.5 Rettslige betingelser</p>
<p>Reindriftsretten hviler på et selvstendig rettsgrunnlag, tuftet på alders tids bruk og sedvane. Uten hensyn til hvem som eier grunnen, omfatter reindriftsretten i dag rett til beite for rein, ferdsel, flytteleier for reinen mv. på statlig så vel som privat grunn innenfor det definerte samiske reindriftsområdet.</p>
<p>Reindriften har i lang tid vært gjenstand for lovregulering og er nå regulert gjennom reindriftsloven av 2007. Loven representerer hovedsakelig et detaljert regelverk som etablerer påbud på driftsmessige områder. Reindriftens rettsstilling er ikke uttømmende regulert gjennom denne loven.</p>
<p>Det forhold at det i dag er anerkjent at reindriftsretten har et selvstendig rettsgrunnlag har avgjørende betydning i rettslige konflikter mellom reindrifta og andre konkurrerende interesser. I denne sammenheng står reindriftas bruksrett til areal helt sentralt. Reindriftsretten setter begrensninger i forhold til hvilke inngrep som kan foretas i samiske reinbeiteområder.</p>
<p>Det er spesielt FN-konvensjonen om sivile og politiske rettigheter av 1966 (SP) og ILO-konvensjon nr. 169 om urfolk og stammefolk i selvstendige stater av 1989 som etablerer internasjonal rettsbeskyttelse for samisk reindrift. SP er ved menneskerettighetsloven av 1999 inkorporert i norsk rett og i samsvar med lovens § 2 skal SP ved eventuell motstrid med annen norsk lovgivning ha forrang. Menneskerettsloven må også leses i sammenheng med bestemmelsene i Grunnlovens § 108.</p>
<p>FNs urfolkserklæring fastsetter universelle minstestandarder for urfolks rettigheter, og inneholder viktige bestemmelser om urfolks rettigheter til land, vann og ressurser, samt urfolks rett til  selvbestemmelse. Erklæringen vil legge viktige føringer i det videre arbeidet for å fastslå hvilke rettigheter urfolk har.</p>
<p>Staten kan etter FNs konvensjon om sivile og politiske rettigheter (SP) artikkel 27 ikke foreta eller tillate inngrep i det materielle kulturgrunnlaget som medfører en nekting eller i vesentlig grad krenking av utøvelsen av samisk kultur. I hvilken grad et tiltak vil medføre en nekting eller krenking av kulturutøvelse vurderes ut fra kriteriene: 1) graden av konsekvensutredning, 2) graden av sumvirkninger av tidligere og planlagte inngrep, 3) graden av reelle og effektive avbøtende tiltak, 4) nødvendigheten av tiltaket for offentlige formål forstått som proporsjonaliteten av inngrepet i forhold til rettighetsinnskrenkingen som den medfører for næring, kultur, eiendom, miljø mv., og 5) graden av tilrettelegging for konsultasjoner for å oppnå forhåndsinformert samtykke. Etter en helhetsvurdering av disse kriteriene skal de som er direkte påvirket av tiltaket kunne fortsette å utøve og utvikle sin kultur og opprettholde en lønnsomhet i sin tradisjonelle næring for at tiltaket ikke er i direkte strid med SP artikkel 27. Dersom et tiltak medfører at reindrift ikke lenger kan utøves i et område kan ikke tiltaket tillates uavhengig av hvor stor samfunnsmessig nytte det måtte ha. De pliktene som følger av SP artikkel 27 følger i stor grad også av ILO konvensjon 169 om urfolk og stammefolk i selvstendige stater (ILO 169), særlig artikkel 15 nr. 1. ILO 169 artikkel 6 pålegger også statene plikten til å konsultere berørte urfolk, og særlig ved deres representative institusjoner om lover og administrative tiltak som kan påvirke de. Det vil dermed omfatte alle typer arealinngrep og offentlige reguleringer av arealbruk.</p>
<p>Samene er å anse som et folk etter FNs konvensjon om sivile og politiske rettigheter artikkel 1 og har ved det en rett til selvbestemmelse. Selvbestemmelsesretten for urfolk er i liten grad konkretisert i folkeretten, med tilsvarende lite veiledning om hva det betyr i praksis. Selvbestemmelsesretten kan likevel sies å komme til uttrykk i to former som ikke er gjensidig utelukkende.</p>
<p>Den ene formen selvbestemmelsen kommer til uttrykk på er ved selvstyre i saker som angår urfolk særskilt. Dette følger også av FNs erklæring om urfolks rettigheter artikkel 4. FNs spesialrapportør for urfolks rettigheter har i sin rapport om situasjonen for samene i Norge, Sverige og Finland av 11.01.11 anbefalt at staten gjennom konsultasjoner med Sametinget må overveie å overføre beslutningsmyndighet innenfor områder som tradisjonelle næringer. Den andre formen selvbestemmelse kan komme til uttrykk på er gjennom konsultasjoner for å oppnå et på forhånd fritt informert samtykke. Konsultasjoner innebærer at staten ikke lenger uten videre ensidig kan fatte beslutninger, som ikke også samene har hatt mulighet til å gi sitt samtykke til.</p>
<p>Selv om konsultasjoner for å oppnå et på forhånd fritt informert samtykke utledes som en form for selvbestemmelse, følger også konsultasjonsplikten av ILO 169 artikkel 6, 7 og 15, samt SP artikkel 27. Konsultasjoner med direkte berørte samiske interesser og rettighetshavere er derfor ikke nødvendigvis en utøvelse av selvbestemmelsesretten.</p>
<p>Selvbestemmelsesretten tilkommer det samiske folk, det vil si at det er det samiske folk som er rettssubjektet. Sametinget som samenes representative organ vil derfor ha en sentral rolle for ivaretakelse og utførelse av selvbestemmelsesretten. Dette er likevel ikke til hinder for at Sametinget kan samtykke til at lokale samiske institusjoner kan stå for gjennomføringen av selvbestemmelsesretten. I mange sammenhenger kan det være nødvendig med en sterk innflytelse fra lokale samiske interesser og lokalsamfunn.</p>
<p>2.6 Den grenseoverskridende reindrifta</p>
<p>Reindrifta på Nordkalotten drives i dag i hovedsak innenfor grensene til de fire land. Den grenseoverskridende reindrifta mellom Norge og Sverige har lange historiske tradisjoner, basert på sedvanerett opparbeidet gjennom flere hundreår. Denne reindrifta har vært regulert av Lappekodisillen og flere etterfølgende konvensjoner. Den forrige reinbeitekonvensjon er utløpt og ikke fornyet.</p>
<p>Den nye konvensjonen skal erstatte 1972 konvensjonen, som opphørte å gjelde i 2005. Statene har underskrevet ny konvensjon i 2009, men ikke ratifisert den på grunn av sterk motstand fra samisk side. Det ble derfor opprette en samisk arbeidsgruppe som skulle arbeide videre med norsk –svensk reinbeitekonvensjon for å få en konvensjon som ivaretar alle parters rettigheter og interesser på en god måte.</p>
<p>Den samiske arbeidsgruppa, bestående av Sametingene i Norge og Sverige, NRL og Svenska Samers Riksforbund, leverte i 2014 forslag til ny konvensjonstekst til norsk og svensk regjering. De la vekt på større mulighet for samarbeidsavtaler mellom samebyer og reinbeitedistrikt og foreslo konfliktløsningsmodeller. Det ble også pekt på at rettighetsavklaring for reindrifta i området samt vern mot arealinngrep og rovdyr er viktige faktorer som må avklares. Arbeidsgruppa ba om en rask ratifisering av konvensjonen og parallelt arbeid med rettighetsavklaring, arealinngrep og rovdyrtrussel.</p>
<p>Statene har ansvar for å sikre den grenseoverskridende reindrifta. Våren 2016 igangsatte den svenske regjering en rettighetsavklaring for reindrifta i Sverige. Denne avklaringen har bremset arbeidet med å ratifisere konvensjonen. Sametinget forventer nå at den norske regjeringen bidrar til å få prosessen i gang igjen.</p>
<p>3. Reindrift – en samisk kulturbærer</p>
<p>Det er den tette tilknytningen til samisk kultur som gjør reindrifta til en unik næring, både i nasjonal og internasjonal sammenheng. Derfor vektlegger Sametinget sterkt det kulturelle aspektet i sin reindriftspolitikk.</p>
<p>3.1 Reindrift på den samiske kulturens premisser</p>
<p>Mål: Styrke reindriftas stilling som en sentral samisk kulturbærer.</p>
<p>Reindrifta er en viktig bærebjelke for samisk kultur og samfunnsliv. Det er en livsform og næring basert på sterke kulturelle elementer, hvor også de familiemessige og andre relasjoner er viktige. Reindrifta bidrar til å bevare samisk språk, verdier og tradisjoner, og til at tradisjonell kunnskap holdes i hevd,  videreutvikles og videreføres. Det handler også om tradisjonelle driftsmønstre og organisering, samt ivaretakelse av reindriftas kulturlandskap og kulturminner. Disse elementene er direkte knyttet til reindrift og er fundamentale betingelser for at reindrift skal utgjøre en levedyktig tilpasningsform.</p>
<p>Den nasjonale reindriftspolitikken er tuftet på to selvstendige grunnlag: en næringspolitisk produksjonsverdi og en samepolitisk kulturverdi. For staten innebærer dette forpliktelser, også for den kulturelle bærekraften i reindrifta. Sametinget er opptatt av å ivareta den kulturelle dimensjonen ved reindriftsnæringa. Det dreier seg om å opprettholde den samiske kulturarven</p>
<p>Et sentralt mål for den statlige reindriftspolitikken er å utvikle reindriftsnæringa til en rasjonell, markedsorientert næring. Sametinget mener at det er svært viktig at en slik utvikling ikke går på bekostning av det kulturelle aspektet ved næringen.  Dávggas-prosjektet, som er et tverrfaglig forskningsprosjekt om samisk reindrift i Finnmark, påpeker at i den offentlige forvaltninga av reindriftsnæringa har den økonomiske dimensjonen i stor grad vært koblet fra den kulturelle og blitt forvaltet som om de var uavhengig av hverandre. En rekke omfattende økonomiske tiltak er blitt gjennomført som om de ikke har hatt kulturelle virkninger.</p>
<p>Det kan virke som om mye av dagens reindriftspolitikk er utformet på grunnlag av myndighetenes behov for kontroll over næringen. Reindriftas stilling som en sentral samisk kulturbærer må være utgangspunkt i utformingen av reindriftspolitikken. Rammebetingelser skal være tuftet på reindriftas egenart som en kulturspesifikk samisk næring. Lovbestemmelser, regelverk og tiltak må utformes slik at de ikke truer den kulturelle bærekraften.  Derfor er det avgjørende at konsultasjonsavtalen brukes aktivt i utforming av lovbestemmelser og tiltak som angår reindriftsnæringa, slik at Sametinget  og reindriftsnæringa har reell innflytelse på rammebetingelsene.</p>
<p>Reindrift er en viktig bærer av det samiske språket. Det sørsamiske språket er på UNESCOs liste over svært truede språk og er avhengig av en livskraftig sørsamisk reindrift. Reindrift har derfor avgjørende rolle i bevaring av sørsamisk språk og kultur.</p>
<p>Språk og terminologi er en viktig kilde for reindriftas tradisjonelle kunnskap. Det er derfor viktig at reindriftas fagspråk er i aktiv bruk både i næring og i forvaltning. Det er særlig viktig at man i forvaltningssammenheng er bevisst på å bruke den samiske terminologien og reindriftas egne begrepsapparat, fremfor å konstruere et nytt fagspråk som er ukjent for reindriftssamene.</p>
<p>Få virkemidler støtter opp om det kulturelle aspektet ved reindrifta og videreføring av familiebasert reindrift. I reindriftsavtalen er viktige ordninger som spesielt omfatter barn, unge og kvinner avviklet eller redusert. Staten har et ansvar for å opprettholde og styrke reindrifta som familiebasert næring og som hjørnestein i samisk kultur. Det må derfor finnes rom for dette aspektet i reindriftsavtalen. Sametinget ser behov for å drøfte hvilke ordninger som kan støtte målet om kulturell bærekraft.</p>
<p>Reindriftsnæringen har i uminnelige tider eksistert sammen med andre tradisjonelle samiske næringer, slik som fiske, jordbruk, meahccásteapmi (utmarksbruk) og verddevuohta (gjestevennskap mellom reindriftsutøvere og lokalbefolkningen). Det er viktig å sikre at reindriftsnæringen og næringens utøvere fortsetter å ha et godt forhold til lokalbefolkningen. Derfor ser Sametinget et stort behov for at det iverksettes tiltak som forbedrer forholdet mellom næringene og som hindrer konflikter. Slike tiltak  bør hente inspirasjon fra den tradisjonelle verddevuohta.</p>
<p>Strategier:</p>
<p>- Arbeide for at reindrifta har gode rammebetingelser tuftet på reindriftas egenart som en kulturspesifikk samisk næring.   - Bidra til at det kulturelle aspektet vektlegges i politikkutformingen.   - Arbeide for virkemiddelordninger som støtter opp om kulturell bærekraft og tiltak for å opprettholde reindriftas tradisjonelle struktur som familiebasert næring.   - Arbeide for opprettelsen av arenaer for dialog mellom reindriftssamer og lokalbefolkningen.</p>
<p>3.2 Bærekraft i et samisk perspektiv</p>
<p>Mål: Det samiske perspektivet ligger til grunn for målet om bærekraftig reindrift.</p>
<p>Det overordnede målet for reindriftspolitikken har siden 1992 vært at reindrifta skal være bærekraftig. Dette er konkretisert gjennom delmålene om en økologisk, økonomisk og kulturelt bærekraftig reindrift, som også er nedfelt i reindriftslovens formålsparagraf. Vektingen mellom økonomisk, økologisk og kulturell bærekraft har lenge vært diskutert mellom næringen, Sametinget og Stortinget. Stortinget har flere ganger fastslått at økologisk bærekraft skal prioriteres.</p>
<p>Riksrevisjonen påpekte i 2012 vesentlige svakheter i statens styring for å nå målet om bærekraftig reindrift. Målene for kulturell og økonomisk bærekraft er ikke tilstrekkelig definert og operasjonalisert. Dermed mangler man viktige forutsetninger for å kunne vurdere om målet om bærekraftig reindrift nås. Det ble også påpekt at det ikke er avklart hvordan hensynet til samiske interesser og folkerettslige forpliktelser skal inkluderes ved operasjonalisering av delmålene.</p>
<p>Sametinget er opptatt av en helhetlig forståelse av bærekraftsmålene, der delmålene om økologisk, økonomisk og kulturell bærekraft ses i sammenheng og balansen mellom disse vektlegges. En økologisk og økonomisk bærekraftig næring står ikke i et motsetningsforhold til kulturell bærekraft. En framtidig livskraftig og bærekraftig reindrift tar utgangspunkt i den kulturelle bærekrafta, som bygger på generasjoner av reindriftssamers kunnskap. Det er grunnlaget for en god økonomisk utvikling og for en reindrift i balanse med naturgrunnlaget i framtida.</p>
<p>Fra statens side vektlegges økologisk bærekraft, som i hovedsak innebærer at antallet rein ikke overstiger det beiteområdene tåler. Det er utarbeidet indikatorer på økologisk bærekraft, som i stor grad fokuserer på gjennomsnittlig slaktevekt, kjøttavkastning og stabilitet i kalveprosent. Det kan imidlertid stilles spørsmål ved om alle relevante hensyn ligger til grunn for operasjonaliseringen av økologisk bærekraft, som eksempelvis tap av areal, rovvilttrykk og klimaendringer.</p>
<p>Reindriftsutøverne er opptatt av kvaliteten på flokken der tilstanden på denne fortløpende vurderes. Det kan dreie seg om værforhold, rovviltbestand, arealinngrep og driftsmessige rammer. Med driftsmessige rammer menes reindriftsutøverens kunnskap og praksis, og offentlig regelverk og tiltak. Konstante og av og til store årlige variasjoner, særlig på grunn av været, medfører svingninger i ressursgrunnlaget. Det er derfor viktig å bygge inn en form for fleksibilitet i reinflokken som gjør den tilpasningsdyktig til endringer i ressursgrunnlaget. Sametinget mener dette må innarbeides i en videreutvikling av indikatorene for økologisk bærekraft.</p>
<p>Økonomisk bærekraft innebærer at reindrift gir tilstrekkelig livsgrunnlag, spesielt til de med reindrift som hovednæring/-inntektskilde. Det er viktig at den enkelte sikres produksjon og lønnsomhet. Reindrift er bygd på generasjoners erfaring med å drive næringsvirksomhet på knappe ressurser og skiftende klima. Oppnåelse av økonomisk bærekraft må tilpasses reindriftssamenes produksjons-systemer. Reindriftsutøvernes kunnskap om sammensetning av hensiktsmessige flokkstrukturer må danne grunnlaget for en framtidig økonomisk bærekraftig drift.</p>
<p>Ifølge staten betinger kulturell bærekraft at det finnes nok mennesker som kan videreføre reindriftstradisjonene. En større grad av næringsretting vil kunne styrke den kulturelle bærekraften. I forståelsen av kulturell bærekraft kritiseres staten for å legge til grunn forestillinger som er fremmed for reindrifta og for å tvinge utøverne bort fra å benytte tradisjonell kunnskap om reindrift og reindriftsspråk.</p>
<p>Kulturell bærekraft handler ikke bare om antallet mennesker i næringen, men om kontinuitet i språk og familiebasert organisering, opprettholdelse av sedvanerettslige forhold og deltakelse i reindrifta. Det kulturelle aspektet henger nøye sammen med naturgitte forhold, de økologiske aspektene som reindriftsnæringa forholder seg til. Tradisjonell økologisk kunnskap representerer en viktig del av kulturell og økologisk bærekraft i reindrifta. Særlig den kulturelle bærekraften er sterkt utfordret med dagens endringer i reindrifta, endringer som reineierne opplever å ha liten styring og kontroll over.</p>
<p>Det er behov for grundig gjennomgang av innholdet i og forståelsen av målene for bærekraftig reindrift. Den rådende reindriftspolitikk og forvaltningsregime har ikke i sterk nok grad lagt til grunn reindriftssamenes eget kunnskapsgrunnlag og forståelsesformer som over flere hundre år har vært grunnlaget for god og bærekraftig reindrift. Man må ta innover seg kompleksiteten i reindrifta. Sametinget vil bidra til et slikt arbeid og ønsker i samarbeid med NRL å igangsette organisert arbeid for at reindriftas organisasjoner kan gjennomføre en vurdering av bærekraftsbegrepet, der tiltak kan identifiseres. Slik vil man skape oppslutning og legitimitet om bærekraftsmålene i reindrifta og det samiske samfunnet.</p>
<p>Strategier:   - Arbeide for at bærekraftsmålene for reindrifta tar utgangspunkt i en helhetlig forståelse, og at økologisk, økonomisk og kulturell bærekraft sees i sammenheng.   - Arbeide for at reindriftas kunnskapsgrunnlag står sentralt i forståelsen av bærekraftig reindrift.</p>
<p>4. Arealgrunnlag for en bærekraftig reindrift</p>
<p>Arealer er forutsetninga for at den tradisjonelle reindrifta skal kunne opprettholdes. Sametinget vil prioritere ressurser for å ivareta reindriftas rettigheter.</p>
<p>4.1 Sikring av reindriftas arealer</p>
<p>Mål: Sikre reindriftas arealgrunnlag og slik gi mulighet for å styrke og utvikle reindrifta som næring og kulturbærer.</p>
<p>Reindriftas største utfordring er å sikre arealgrunnlaget. Den største trusselen mot reindriftas bærekraft er det økende presset på arealene, inngrep i form av både utbygginger og økt ferdsel. Et samfunn med befolkningsvekst, økt mobilitet og fritidsutøvelse utfordrer reindrifta i stadig større grad og det uforstyrrede beitearealet har gradvis blitt redusert.</p>
<p>I arbeidet med en bedre sikring av reindriftas arealer er felles virkelighetsforståelse og samhandling mellom de ulike aktørene en viktig forutsetning. Dette krever et høyt kunnskapsnivå om de ulike sidene ved reindrifta, og om endringsprosesser og årsaksforhold. Sametinget er opptatt av at både statlige myndigheter, fylkeskommuner og kommuner legger til rette for planprosesser som oppfyller den folkerettslige forpliktelsen til å beskytte reindriftsarealene</p>
<p>I nordområdepolitikken er det varslet en større satsning på natur- og energiressurser. Reindriftsnæringas arealbehov skal ivaretas opp mot denne satsingen. Reindriftas eksistensbehov og bruk av områdene blir ofte møtt med økonomiske motargumenter og en vekting opp mot storsamfunnets interesser. Et velkjent argument er at reindrifta utgjør en liten del av den samlede sysselsetting og totalt sett i en økonomisk forstand er en liten næring. En slik tilnærming er ikke i samsvar med folkerettens regler om urfolks rettigheter.</p>
<p>Sametingsmeldingen om areal og miljø <span type="quote" xml:lang="sme">“  Nu guhká go mis leat eatnamat  ”</span> omhandler Sametingets mål og politikk for forvaltning av natur- og ressursgrunnlaget i samiske områder. Sametingets overordnede mål er å sikre våre kommende generasjoner livsgrunnlag og mulighet til utvikle samisk kultur. Forvaltningen skal bidra til å styrke samisk kultur, næringsutøvelse og samfunnsliv. Endringer i arealbruken, uttak av naturressurser og tiltak for energiproduksjon skal kun tillates etter en helhetlig planlegging som tar hensyn til og sikrer det materielle grunnlaget for samisk kultur og samiske næringer.</p>
<p>Areal- og ressursforvaltning bygd på tradisjonell samisk praksis og kunnskap er god miljø- og klimapolitikk. All utnytting av arealer på land og i kystområdene, og all ressursutvinning i samiske områder, skal skje etter samtykke med Sametinget og samiske rettighetshavere. Samiske interesser lokalt skal ha mulighet til å bli konsultert om beslutninger som berører naturgrunnlaget for deres  virksomhet. Sametinget vil at denne retten skal lovfestes.</p>
<p>I areal- og miljømeldingen er det flere tema som er sentrale for sikring av reindriftas beitearealer og som derfor ikke blir behandlet i denne meldingen. Dette gjelder spesielt forvaltning av verneområder og utvinning av naturressurser i samiske tradisjonelle områder, som er svært relevante for reindriftsnæringa.</p>
<p>Strategier:   - Arbeide for at både statlige myndigheter, fylkeskommuner og kommuner legger til rette for planprosesser som oppfyller den folkerettslige forpliktelsen til å beskytte reindriftsarealene.   - Arbeide for å lovfeste samenes rett til å bli konsultert i arealsaker som berører naturgrunnlaget for deres virksomhet.</p>
<p>4.2 Rettighetsforholdene for den sørsamiske reindrifta</p>
<p>Mål: Sikre rettighetsgrunnlaget for den sørsamiske reindrifta</p>
<p>Områder den sørsamiske reindrifta bruker i dag er mindre enn hva de historisk sett har vært. Dette skyldes store arealinngrep og en forvaltning hvor reindriftas rettigheter og kulturgrunnlag har blitt innskrenket. Størsteparten av grunnen i de sørsamiske reindriftsområdene har private grunneiere, og bare en liten del av arealene har Statskog som grunndisponent.</p>
<p>Reindrifta i Trollheimen har over lang tid vært drevet under vanskelige forhold. I 1981 tapte den sak for Høyesterett der det ble fastslått at den samiske reindrifta ikke hadde en selvstendig beiterett på andres grunn. En videreføring av reindrifta har blitt hjemlet etter Trollheimenloven, som ga hjemmel til å ekspropriere beiterett for å sikre fortsatt samisk reindrift. Dagens drift er basert blant annet på leieavtaler og ekspropriasjonsvedtak. Situasjonen for reindrifta i Trollheimen i dag er imidlertid at en rekke av leieavtalene er sagt opp. Dette er uholdbart, og Sametinget vil arbeide for at myndighetene sikrer fortsatt samisk reindrift i Trollheimen.</p>
<p>Interessekonflikter i møte med andre næringer og aktører skaper utfordringer for reindrifta og har forårsaket flere rettssaker mellom sørsamiske reinbeitedistrikter og private grunneiere tilknyttet jordbruk. Disse rettsavgjørelsene har hatt stor prinsipiell betydning for reindrifta i hele Norge. Med Selbusaken (2001) får vi et tidsskille i Høyesteretts behandling av samiske spørsmål. Med denne avgjørelsen endres synet på at norske tingsrettslige prinsipper og regler gjelder uten tilpasninger for de spesielle forhold som gjør seg gjeldende for reindrifta, og ikke minst innenfor samisk kultur generelt. Det pekes på språklige og kulturelle forskjellers betydning i kommunikasjon mellom samer og myndigheter. Også norske tingsrettslige grunnprinsipper ble det rokket ved i Selbusaken. Det ble særlig påpekt at man må være bevisst på reindriftas ekstensive karakter. Reindrifta bruker store områder, og nomadisk bruk etterlater seg færre fysiske spor i motsetning til bofast jordbruk. Som følge av Selbusaken anses vilkårene for rettsstiftende bruk ved samisk reindrift mer klarlagt.</p>
<p>Det tar tid å etablere bred forståelse for at reindrifta har ubestridte beiterettigheter også i det  sørsamiske området. Den sørsamiske reindrifta er i dag i en presset situasjon. I slike tilfeller foreligger det en særlig plikt for staten til å iverksette positive særtiltak. Dette kan skje ved at offentlige myndigheter er restriktiv med å tillate nye og større arealinngrep i disse reindriftsområdene og ved overføring av erstatningsareal.</p>
<p>Den sørsamiske reindrifta utøves i områder med sterke jordbruksinteresser. Sametinget er bekymret for det høye konfliktnivået om beiteland i sørsamisk område, som fører til en uholdbar situasjon for reindrifta. Dialog og gjensidig forståelse bidrar til å dempe konflikter. Fokus på konfliktforebyggende- og dempende tiltak og samarbeid mellom de ulike interessene er derfor viktig. Sametinget vil særlig peke på det problematiske ved reindriftssamenes erstatningsansvar forvoldt av rein, som bygger på et objektivt solidarisk ansvar uten hensyn til skyld. Det er derfor svært viktig å følge opp Samerettsutvalgets II forslag til endringer i reindriftsloven.</p>
<p>Strategier:   - Arbeide for et større fokus på rettighetsforholdene for den sørsamiske reindrifta og bedre rammebetingelser for den samiske reindrifta i Trollheimen.   - Virke for konfliktforebyggende og -dempende tiltak og samarbeid mellom de ulike brukerinteressene.   - Oppfølging av Samerettsutvalget II om kartlegging og anerkjennelse av land- og ressursrettigheter.</p>
<p>4.3 Sametingets arbeid for å ivareta reindriftas arealer</p>
<p>Mål: Sametingets arbeid for reindriftas arealinteresser er reindriftsfaglig forsvarlige og bygger på et velutviklet samarbeid med reinbeitedistriktene og andre aktører i plansammenheng.</p>
<p>Den folkerettslige utviklingen setter en absolutt skranke som medfører at tiltak som forsøkes settes i verk uten samisk samtykke vil være i strid med folkeretten. Dette gjelder uansett om tiltaket er lite, så lenge det samlet sett er en trussel for samisk kulturutøvelse.</p>
<p>Sametinget har en selvstendig rolle for å se til at tiltak og planer sikrer reindriftas arealgrunnlag. Sametinget har derfor innsigelsesmyndighet etter plan- og bygningsloven for alle arealplaner som er av vesentlig betydning for samisk kultur eller næringsutøvelse. Sametingets vurderinger om behovet for å fremme innsigelse gjøres uavhengig av fylkesmennenes standpunkt i konkrete arealsaker. Sametinget har imidlertid et helhetlig ansvar for å sikre arealgrunnlaget for reindrifta. Det vil derfor være av sentral betydning å vurdere alle tidligere inngrep i forhold til planlagte inngrep innenfor reinbeitedistriktet, og om nye inngrep vil gjøre det umulig eller vesentlig vanskeligere å opprettholde reindrift i området.</p>
<p>For Sametinget vil det være slik at innsigelse først og fremst vil være aktuelt der planer og tiltak medfører at det er umulig eller vesentlig vanskeligere å opprettholde reindrifta innenfor et distrikt eller siida. Dette er likevel en helhetlig vurdering der forhold som utredningsgrunnlag, sumvirkninger, avbøtende tiltak, proporsjonalitetshensyn og konsultasjonsgrad inngår i vurderingsgrunnlaget. Tiltak som medfører at det ikke lenger er regningssvarende med reindrift i et området vil også stride mot forpliktelsene etter folkeretten.</p>
<p>Reinbeitedistrikt og siidaer har etter folkeretten rett til konsultasjoner. Denne retten er i norsk rett bare gjennomført i forhold til statlige myndigheter, men ikke overfor kommunale myndigheter. Sametingets konsultasjonsrett i arealplaner overfor kommunene ivaretas ved at Sametinget kan reise innsigelse til planene. Innsigelsesmyndighet er noe som er tillagt offentlige myndighetsorgan og ikke private aktører, som reinbeitedistriktene og siidaer. Det er derfor en stor utfordring hvordan reindriftsnæringa kommer inn i reelle konsultasjonsprosesser med planmyndighetene. Denne utfordringen ble særlig tydelig når områdestyrene med samisk og reindriftsfaglig deltakelse ble avviklet, uten at dette i tilstrekkelig grad er sikret i den nye forvaltningen.</p>
<p>Sametinget har etter omorganiseringa av reindriftsforvaltninga prioritert å etablere kanaler for dialog med reinbeitedistriktene. Sametinget har gjennomført dialogmøter med reinbeitedistrikter i samtlige reinbeiteområde, og deltar sammen med NRL i regionale dialogfora for samisk og reindriftsfaglig medvirkning. I dialogmøtene uttrykte mange av reinbeitedistriktene en bekymring for ivaretakelsen av reindriftas arealgrunnlag, og en klar forventning til at Sametinget i større grad tar ansvar for sikring av arealene. De fleste henvendelser Sametinget mottar fra reindrifta omhandler areal- og rettighetsproblemstillinger.</p>
<p>Sametinget skal forvalte sin innsigelsesmyndighet til arealplaner på en faglig forsvarlig måte for å ivareta reindriftas arealinteresser. Som et folkevalgt organ for samene har Sametinget et helhetlig ansvar for den samiske samfunnsutviklingen. De helhetlige faglige og politiske vurderinger i konkrete saker vil ikke nødvendigvis alltid være sammenfallende med reinbeitedistriktenes og siidaenes, og dette innebærer blant annet behovet for utvikling av forståelsen og respekten for Sametingets selvstendige rolle. For å kunne oppnå dette må Sametinget både ha nødvendig faglig kapasitet og utviklede samarbeidsformer med reinbeitedistriktene.</p>
<p>Strategier:   - Utvikle samarbeidsformer med reinbeitedistriktene.   - Konsolidere og styrke Sametingets eget arbeid med arealgrunnlaget til reindrifta i plan- og utbyggingssaker.   - Delta i regionale dialogfora for samisk og reindriftsfaglig medvirkning</p>
<p xml:lang="nno">4.4 Reintall i balanse med arealgrunnlaget</p>
<p>Mål: Reintallet over tid holdes på et stabilt nivå for sikring av beitegrunnlaget, produksjon og lønnsomhet for den enkelte.</p>
<p>Reduksjon av reintallet har lenge stått høyt på den reindriftspolitiske dagsorden, og etter innføringen av reindriftsloven i 2007 har staten prioritert reintallsproblematikken. Den store oppmerksomheten på reintallet har gjort dette til en av de viktigste rammebetingelsene i de berørte områdene særskilt, men det har også ført til at virkemidler og politikkutvikling for reindrifta generelt har vært konsentrert om dette.</p>
<p>Reintallet må først og fremst ses i sammenheng med arealgrunnlaget. Uavklarte rettighetsforhold til areal- og ressursgrunnlag mellom siidaer og økende press fra andre aktører på arealgrunnlaget gir ikke tilstrekkelige betingelser for en langsiktighet i reindriftas egen styring og forvaltning av sine ressurser. Retten til å utøve reindrift har sitt grunnlag i alders tids bruk. Retten til å bruke et bestemt område tilligger dermed ikke alle som tilfredsstiller vilkårene for å drive reindrift. En avgjørende rammebetingelse for å kunne styre egen reindrift er avklarte beitegrenser mellom siidaene. Der det ikke er mulig å oppnå enighet om beitebruken, må derfor rettighetsforholdene avklares.</p>
<p>Det er foreslått at jordskifteretten gis kompetanse til å foreta rettsutgreiing og grensefastsetting av hvilke rettigheter som foreligger mellom siidaer. Rettslige avklaringer vil være viktige skritt for å ta tak i de grunnleggende årsakene til reintallsproblematikken. Det er likevel også av svært stor betydning at offentlige myndigheter legger til rette for større grad av forutsigbarhet for reindrifta i arealforvaltningen.</p>
<p>Arbeidet som har pågått de siste årene fra reindriftsmyndighetenes side med vedtak om reintallsreduksjoner har imidlertid ikke tatt hensyn til bestående beiterettigheter, og har heller ikke utvist respekt for reindriftas selvstendige styring og forvaltning. Dette har resultert i at det ikke er etablert tilstrekkelig tillit og forståelse for vedtakene reindriftsmyndighetene har fattet. Bestemmelser om forholdsmessig reduksjon har vist seg å være reintallsdrivende og har uten noen form for utjevnende element ført til forskjellsbehandling og uforholdsmessig inngripende tiltak overfor den enkelte reindriftsutøveren. Reindriftsmyndighetene har heller ikke oppfylt sin konsultasjonsplikt overfor reinbeitedistriktene før øvre reintall er vedtatt. Sametinget mener at prosessen må evalueres grundig. Man må se på konsekvenser av den forholdsmessige reduksjonen og denne må vurderes opp mot Norges folkerettslige forpliktelser.</p>
<p>Det må avsettes ressurser til å utvikle stabile og langsiktige løsninger på reintallsproblematikken, som er forankret og har legitimitet i reindriftsnæringa og det samiske samfunnet. Det er derfor avgjørende at bestemmelser og vedtak tar utgangspunkt i samiske sedvaner og rettsoppfatninger og at framtidige prosesser og tiltak utvikles i samråd med reindrifta og Sametinget.</p>
<p>Reintall i den reindriftssamiske forståelsen er noe som er i en kontinuerlig endring og det er lite hensiktsmessig å operere med nøyaktige tallfestelser. I forvaltningssammenheng har det store fokuset på reintall ført til store utfordringer, særlig når det gjelder kontroll. For reineierne er utfordringen at den nøyaktige tallfestingen er knyttet opp mot tilskuddsberettigelse eller sanksjoner.</p>
<p>Reineierne vurderer kontinuerlig beitenes bæreevne og har flere forskjellige strategier for å balansere beitepresset deretter. Det er behov for å se på alternative måter for ressursforvaltning for reindrifta, med mindre fokus på nøyaktige tallfestelser og større rom for variasjon. Ved beregning av beitenes bæreevne må reindriftsutøvernes tradisjonelle kunnskap om rein og beiter vektlegges.</p>
<p>Strategier:   - Gjennomføring av en helhetlig rettsutgreiing av beiterettigheter og grenseganger mellom reinbeitedistrikt/soner for vinterbeiteområdene i aktuelle områder.   - Arbeide for at det utvikles stabile og langsiktige løsninger på reintallstilpasning, som er forankret og har legitimitet i reindriftsnæringa og det samiske samfunnet.   - Arbeide for at det igangsettes et arbeid for se på alternative måter for ressursforvaltning for reindrifta, med mindre fokus på nøyaktige tallfestelser og heller fokusere på produksjon.   - Arbeide for at prosessen med reintallstilpasningen evalueres og vurderes opp mot folkeretten.</p>
<p>5. Å forvalte en urfolksnæring</p>
<p>Reindriftsnæringa er en kulturspesifikk samisk næring og en urfolksnæring. Dette innebærer at den ikke kan forvaltes som en hvilken som helst næringsvirksomhet. Samene som urfolk har rett til selvbestemmelse og til selv å bestemme sin egen økonomiske, sosiale og kulturelle utvikling. Dette må gjenspeiles i forvaltninga av reindrifta.</p>
<p xml:lang="dan">5.1 Reindriftas egen styring</p>
<p>Mål: Styrke reindriftas egen styring og forvaltning over egne ressurser.</p>
<p>Ved endringene av reindriftsloven i 2007 ble det foretatt en tydeliggjøring av hva som var privatrettslig og offentligrettslig forvaltning i og av reindrifta. De oppgaver som ligger til reindrifta og dens organer som distrikt, siida og siidaandel må forstås som lovfesting av privatrettslige forhold som følger av sedvane, noe som gjerne kalles en lovkodifisering av bestående rettigheter. Det som derfor ofte blir omtalt som en styrking av det ‘interne selvstyret’ i reindrifta er ikke myndighet tildelt av staten, men klargjøring av rettighetene som ligger til reindrifta selv.</p>
<p>Skillet mellom hva som er privatrett og hva som er offentlig rett i reindrifta er imidlertid uklart i lovverket. Reindriftsloven gir i utgangspunktet reinbeitedistriktene rett til å organisere reindrifta innenfor distriktet. Samtidig følger det av loven at norske myndigheter i vid utstrekning kan overprøve distriktets beslutninger av grunnleggende betydning for den samiske reindrifta.</p>
<p>For eksempel skal reindriftsstyret foreta endelig stadfesting og godkjenning av reintallet for den enkelte siida, samt sørge for at en siida som har et for høyt reintall reduserer dette. Reindriftsstyret kan mot reinbeitedistriktets og siidaens vilje beslutte at en person skal ha rett til å drive med rein innenfor et reinbeitedistrikt og beslutte å gi en slik person rett til reinmerke, samt overprøve den samiske reindriftas egne beslutninger om reinmerke. Fylkesmannen kan underkjenne reinbeitedistriktets bruksplaner, altså distriktenes egne oppfatninger om hvor og hvordan reindrifta rent geografisk skal bedrives.</p>
<p>Dette innebærer at det er aspekt ved reindriftsloven som er folkerettsstridig og det er behov for en helhetlig gjennomgang av reindriftsloven. Det er blant annet behov for en sterkere opprydding av hva som ligger til en privat rettighetsforvaltning og hva som er utøvelse av offentlig forvaltningsmyndighet.</p>
<p>I mange tilfeller vil det kunne oppstå uenigheter og tvister knyttet til saker og beslutninger om slike forhold. Det kan likevel stilles spørsmål ved om det er rimelig at offentlige forvaltningsorgan er de som  bør avgjør slike mer privatrettslige uenigheter. I rapport fra mars 2016 fra Arbeidsgruppe om jordskifterettens kompetanse knyttet til interne forhold i reindrifta, som er på høring til 1. oktober 2016, foreslås det at tvister knyttet til bruksreglene legges til domstolene ved jordskifteretten med ankemulighet til Lagmannsretten og Høyesterett.</p>
<p>En forutsetning for at reindriftas privatrettslige forvaltning skal lykkes er at det investeres i prosesser for å etablere forutsigbare systemer der brukernes rettigheter og plikter er avklart i forhold til hverandre. Reindriftsnæringa har gjennomgått store endringer – strukturelt, samfunnsmessig og teknologisk. Endringene har påvirket reindriftas egne institusjoner som siidasystemet og hvordan samhandlingen er innad. Forskning som er gjort på liknende forvaltning av naturressurser viser at vellykket ressursforvaltning avhenger av at rettighetshaverne selv har kontroll og ansvar. Sametinget vil vise til at den gode utviklingen i produktivitet og økonomisk utbytte i den sørsamiske reindrifta i stor grad skyldes at reindrifta har hatt forutsigbarhet og stabilitet i rammebetingelsene, og selv har hatt betingelser for å kunne styre og regulere sin virksomhet og utvikling.</p>
<p>Sametinget mener derfor at man må prioritere arbeid som styrker siidaene og reinbeitedistriktene som forvaltere av rettigheter. Partene i reindriftsavtalen igangsatte i 2015 et arbeid for videreutvikling av internkontroll og selvstyre i reindriftsnæringa. Sametinget anser dette som et viktig tiltak for å få til gode prosesser i næringa, og at dette også må følges opp med økte midler til reinbeitedistriktene blant annet gjennom reindriftsavtalen slik at de ressursmessig er rustet til å gjøre en best mulig jobb.</p>
<p>I den interne organiseringen etter reindriftsloven av 2007, er siidaandelen en helt sentral enhet. I sitt innspill til sametingsmeldingen viser NRL til at det i reindriftsnæringa er en oppfatning om at lovverket har bidratt til å endre det tradisjonelle samiske siidasystemet i negativ retning, blant annet ved at loven er i ferd med å rokke ved reindriftas tradisjonelle struktur som en familiebasert næring. NRL sier videre at det også er en oppfatning om at loven har bidratt til en intern uro ved at siidaandelssystemet favoriserer og forskjellsbehandler reineiere.</p>
<p>Reindriftsloven gir uttrykk for at siidaandelen er en del av en siida, det vil si at den har en andel i siidakollektivet. Siidaandelen er en videreføring av driftsenhetsordningen som ble innført i reindriftsloven av 1978, som en etableringskontroll. Både driftsenheten og senere siidaandelen har hatt sentral betydning i tilskuddsordningene. Siidaandelen som institusjon har imidlertid ikke noe grunnlag i reindriftas tradisjonelle organisering, men er et uttrykk for behov for klare regler med hvem som er ansvarlig for driften, både innad og i forhold til omverden.</p>
<p>I prosessen i forkant av reindriftsloven av 2007 ble det ikke foretatt en nærmere drøfting av siidaandelen i lys av de kulturelle aspektene ved å eie rein, eller andre rettslige grunnlag. Med hensyn til reindriftsrettighetene er det ikke noe forskjell mellom siidaandelsleder og andre reineiere i siidaandelen. Sametinget ser derfor et behov for at siidaandelenes stilling og rolle vurderes nærmere.</p>
<p>Som nevnt over er det en avgjørende betingelse for en vellykket rettighets- og ressursforvaltning at det foreligger klart definerte rettigheter. Dette er problemstillinger som særlig er store på vinterbeiteområdene i deler av Finnmark. Det er derfor viktig å få gjennomført rettsutgreiing og grensefastsetting av hvilke beite- og ressursrettigheter som ligger mellom distrikt og siidaer.</p>
<p>Strategier:   - Arbeide for en helhetlig gjennomgang av reindriftsloven, der man blant annet klargjør skillet mellom privatrettslig styring og offentligrettslig forvaltning og vurderer siidaandelens stilling.   - Arbeide for tiltak som utvikler siidaene og reinbeitedistriktene som ressursforvaltere.   - Oppfølging av forslaget om at jordskifteretten gis mulighet til å gjennomføre rettsfastsettende og rettsendrende saker internt i reindrifta.</p>
<p>5.2 Den offentlige forvaltningen av reindrifta</p>
<p>Mål: Reindrifta forvaltes i tråd med folkerettens krav til selvbestemmelse, og den offentlige forvaltninga oppleves som legitim av reindrifta.</p>
<p>Den offentlige myndighetsforvaltningen av reindrifta knytter seg i utgangspunktet til det som regulerer forholdet mellom staten og reindriftas rettighetsbærere, og forholdet mellom statens ulike organer. Dette dreier seg i hovedsak om hvordan staten regulerer tillatelser og utnyttelse av reindriftas arealgrunnlag, samt til ferdsel og etablering av reindriftas installasjoner i områder hvor reindrifta har rettigheter.</p>
<p>Den offentligrettslige myndighetsforvaltningen kan regulere reindriftas bruk og utøvelse med formålet å sikre grunnlaget for reindrifta, også slik at det for noen kan medføre en viss rådighetsinnskrenkning. Dette kan imidlertid ikke innebære noen form for overføring av rettigheter til det offentlige eller som fordeler for andre rettighetshavere. Det vil da i tilfelle være snakk om ekspropriasjon. En offentlig regulering av reindrifta kan for øvrig ikke under noen omstendigheter medføre noen form for nekting eller vesentlig krenking av muligheten til å utøve reindrift i et område. Offentlig myndighetsforvaltning for reindrifta dreier seg også i stor grad om regulering av statens økonomiske rammer i form av tilskudd og utviklingstiltak.</p>
<p>Det viser seg at særlig i Finnmark så finner en to helt ulike syn på hvordan reindrifta forvaltes. Den statlige fortellingen er at reindrifta har en stor grad av innflytelse i beslutningsprosessen, men oppfattes som irrasjonelle aktører som ikke forstår sitt eget beste. Reindriftas egen fortelling er at det ikke er lagt til rette for reell medvirkning og at de statlig styrte beslutningsprosessene er uforutsigbare og mangler åpenhet. Tilbakemeldinger Sametinget har fått fra reindrifta er at det i mange sammenhenger er manglende tillit mellom reindriftsnæringa og offentlig forvaltning.</p>
<p>Den offentlige reindriftsforvaltningen har innslag av medforvaltning fra Sametinget og reindrifta. Etter de siste års endringer av den offentlige forvaltningsstrukturen er det nå kun i Reindriftsstyret reindriftsnæringa og Sametinget er representert. Reindriftsstyrets vedtak kan imidlertid påklages til LMD, som også kan instruere og av eget tiltak omgjøre Reindriftsstyrets vedtak. Som eksempel har departementet på eget initiativ etterprøvd og opphevet flere vedtak om øvre reintall og instruert Reindriftsstyret til å fatte vedtak om reduksjonsplaner. Dette har i tillegg skjedd uten at Sametinget har blitt informert og konsultert. Selv om reineiere er i flertall i Reindriftsstyret, så kan det derfor reises spørsmål om et slikt flertall har noen hensikt når departementet kan instruere og overprøvevedtakene. Det betyr at medlemmene som Sametinget oppnevner ikke har en selvstendig rolle, og medlemmene har heller ikke noe mandat fra Sametinget. Slik dagens reindriftsforvaltning er organisert er det et åpent spørsmål om reindrifta og Sametinget er tjent med at Sametinget oppnevner representanter til  Reindriftsstyret.</p>
<p>Hovedregelen i de tidligere områdestyrene var at flertallet av medlemmene i områdestyrene kom fra reindrifta. Ordningen med områdestyrer innebar en form for offentlig medforvaltning av reindriftas arealgrunnlag, siden innsigelsesmyndigheten etter plan- og bygningsloven lå til dette organet. Dette medforvaltningselementet er ikke til stede etter endringene i reindriftsloven som ble iverksatt fra 2014.</p>
<p>Endringene av den offentlige reindriftsforvaltningen som har skjedd de siste årene har skjedd uten Sametinget og NRL sitt samtykke. Det er foretatt stegvise endringer i reindriftsforvaltningen uten grundige evalueringer og vurderinger, og uten reelle konsultasjoner med Sametinget og reindrifta.</p>
<p>Reindriftspolitikk er mer enn næringspolitikk og ressursforvaltningspolitikk. Endringene har medført en svekket samisk styring og reindriftsfaglig innflytelse av den offentlige forvaltningen av reindrifta. Som en kulturspesifikk samisk næring så skal utformingen av rammebetingelser for reindrift og organiseringa av den offentlige forvaltninga av reindrifta være i samsvar med grunnloven § 108 og udiskutabelt innenfor Norges menneskerettslige forpliktelser overfor samene som urfolk. Sametinget konstaterer at det er flere forhold i forvaltningsstrukturen og i reindriftsloven som er problematisk sett opp mot disse forpliktelsene.</p>
<p>Som redegjort tidligere har samene en rett til selvbestemmelse. Selvbestemmelsesretten kommer i hovedsak til uttrykk i form av selvstyre forstått som endelig avgjørelsesmyndighet og konsultasjoner med statlige myndigheter for å oppnå et på forhånd fritt informert samtykke. Selvbestemmelsesretten ligger til samene som folk og knytter seg til det som må forstås å være innenfor det offentligrettslige området. Dette er likevel ikke til hinder for at selvbestemmelse i form av avgjørelsesmyndighet kan delegeres til regionale eller lokale samiske organer. Av hensyn til folkerettens prinsipper om selvbestemmelse er det mest nærliggende at det overordnede ansvaret for den samiske reindrifta er tilknyttet Sametinget. Manglende rammevilkår medfører imidlertid at dette ikke er mulig å gjennomføre på nåværende tidspunkt.</p>
<p>Samtidig som den internasjonale rettsutviklingen de siste årene har beveget seg mot en styrking og konkretisering av urfolks selvbestemmelsesrett og konsultasjonsrett har organiseringen av den offentlige reindriftsforvaltningen i sterk grad beveget seg i retning av en svekking av den samiske innflytelsen over den offentligrettslige reindriftsforvaltningen. Dette framstår som et paradoks og kan vanskelig forstås annerledes enn at helt andre hensyn enn styrking av samiske urfolksrettigheter ligger bak de siste års lovendringer og omorganiseringer av reindriftsforvaltningen.</p>
<p>En svekket samisk deltakelse i den offentligrettslige forvaltningen burde innebære en sterkere oppmerksomhet fra statens side for konsultasjoner med reinbeitedistrikt og siidaer. Konsultasjonsretten omfatter i utgangspunktet alle beslutninger Fylkesmannen og Landbruksdirektoratet fatter etter reindriftsloven. Fylkesmannens beslutninger om å reise eller ikke reise innsigelser av hensyn til reindrifta i arealplansaker etter plan- og bygningsloven er så sterkt prosessledende at også disse må forstås å være konsultasjonspliktige overfor reinbeitedistrikt og siidaer. Slik Sametinget kjenner reindriftsforvaltningen foregår det ingen formelle konsultasjonsprosesser fra deres side med reinbeitedistrikt og siidaer om beslutninger som påvirker reindrifta direkte. Dette er svært problematisk. Samtidig kan det hevdes at konsultasjoner om alle  beslutninger reindriftsforvaltningen fatter av kapasitetshensyn vil være svært krevende å få til. Dette viser likevel utilstrekkeligheten i dagens organisering av den offentlige reindriftsforvaltningen, og behovet for å etablere former for selvstyreordninger av den offentlige reindriftsforvaltningen.</p>
<p>Sametinget har allerede i konsultasjonene om reindriftsloven av 2007, bedt om at det nedsettes et utvalg med representanter fra departementet, reindriftsforvaltninga, reindriftsnæringa og Sametinget som skal se på de prinsipielle folkerettslige og praktiske sidene ved den fremtidige reindriftsforvaltningen. Departementet har hittil ikke ønsket en slik vurdering. Sametinget er fortsatt av den formening at det er særskilt viktig at en slik utredning gjennomføres. I en slik utredning er det også naturlig å se på Sametingets rolle. Dersom statlige myndigheter ikke vil være med på et slik arbeid, vil Sametinget selv igangsette en slik utredning.</p>
<p>Strategier:</p>
<p>- Arbeide for en gjennomgang av reindriftsloven for å forenkle og klargjøre privatrettslige og offentligrettslige oppgaver, samt vurdere organiseringen av den offentlige forvaltningen slik at den er i samsvar med folkerettens forpliktelser til blant annet selvbestemmelse.   - Sametinget igangsetter i samforståelse med NRL en utredning med gjennomgang av reindriftsloven dersom departementet ikke ønsker å iverksette dette etter konsultasjoner med Sametinget og NRL.   - Avstå fra å oppnevne medlemmer til Reindriftsstyret slik det nå fungerer.   - Arbeide for at reindriftsmyndighetene etterfølger konsultasjonsplikten for alle beslutninger som påvirker reindrifta.</p>
<p>6. Kunnskap og kapasitet</p>
<p>Et godt kunnskapsgrunnlag er av avgjørende betydning for å sikre gode beslutningsprosesser. Reindriftsnæringa må også ha tilstrekkelig med kapasitet og kompetanse for å ha en reell mulighet til å delta i disse prosessene. En sterk bevissthet om tradisjonell kunnskap legger til rette for medvirkning og involvering i ressursforvaltninga.</p>
<p>6.1 Kunnskap i arealforvaltningen</p>
<p>Mål: Relevant og korrekt kunnskapsgrunnlag om reindrift ligger til grunn for beslutninger i areal- og ressursforvaltning.</p>
<p>Det er svært viktig at man har et best mulig kunnskapsgrunnlag før det fattes beslutninger som direkte påvirker reindrifta i arealforvaltningen. Dette følger av blant annet ILO-konvensjon nr. 169 artikkel 7, som krever at konsekvenser av inngrep i samiske områder, herunder områder hvor det utøves reindrift, må være tilstrekkelig utredet før et eventuelt naturinngrep kan iverksettes.</p>
<p>Regjeringens temaveileder  Reindrift og planlegging etter plan- og bygningsloven  slår fast at vedtak av arealplaner må være basert på forsvarlige utredninger av virkningene for reindrifta og ta tilstrekkelig hensyn til næringens behov for arealer. I lovkommentaren og merknaden til plan- og bygningslovens § 3-1 bokstav c er det spesifikt nevnt at der hvor reindriftsinteresser er berørt, skal samlede effekter av planer og tiltak innenfor det enkelte reinbeitedistriktet vurderes, man skal se hvordan det planlagte inngrepet vil virke sett opp mot alle tidligere inngrep i reinbeitedistriktets / siidaens sesongbeiter. I praksis har dette vist seg å være utfordrende, og det kumulative og regionale perspektivet er ofte fraværende. Sametinget mener derfor at metodeutvikling for konsekvensutredninger for reindrift er nødvendig, med særskilt fokus på samlede konsekvenser av tidligere og planlagte inngrep.</p>
<p>Det vises til areal- og miljømeldingen der Sametinget har drøftet systemet for konsekvensutredninger mer inngående. Sametinget vil blant annet arbeide for at det utarbeides statlige retningslinjer for gjennomføring av reindriftsfaglige konsekvensutredninger, og at det stilles særskilte krav til utredere som skal beskrive planenes og tiltakenes konsekvenser for reindrifta. De berørte reinbeitedistriktene eller siidaene må gis innflytelse på utredningsmandatet, for å sikre at tradisjonell reindriftskunnskap inkluderes i utredningen. Det er svært viktig at konsekvenser og avbøtende tiltak vurderes ut ifra kunnskap både om reinens atferd og reindriftas driftsmåter.</p>
<p>Planmyndighetene, også kommunene, skal gjennom planlegging sikre reindriftas tilgang til tilstrekkelig og forutsigbart beitegrunnlag for å opprettholde næringens drifts- og kulturgrunnlag. Det er derfor viktig at kommunale myndigheter har kunnskap og forståelse om reindrift som en urfolksnæring med særskilt beskyttelse.</p>
<p>I regi av arbeidet med kommunereformen har Sametinget gjort en utredning <span type="quote">“Kommunereformen og samiske interesser”</span>. En av tilrådningene i utredningen er at reindriftas medvirkning må sikres i nye og større kommuner. Kommuner gir uttrykk for at de har lite ressurser til å betjene den samiske befolkningen i kommunene. Sametinget jobber med å sikre bedre forutsetninger til kommunene for å sikre god medvirkning og arealplanlegging i kommunene.</p>
<p>Det er behov for mer informasjon om reindrift til samfunnet, arealplanleggere og utbyggere, spesielt om reindriftas arealbruk og rettigheter. Kunnskap kan gi større aksept og forståelse for reindriftsnæringas egenart. Det må drøftes hvordan informasjonsarbeidet kan intensiveres og organiseres. Dette kan blant annet gjøres ved å utvikle informasjonsmateriell/ kurspakker om reindrift i plansammenheng. Sametinget vil ta initiativ i forhold til andre aktører om et slikt arbeid.</p>
<p>Strategier:   -  Arbeide for at det igangsettes metodeutvikling for konsekvensutredninger for reindrift, med særskilt fokus på av samlede konsekvenser av tidligere og planlagte inngrep.   - Arbeide for utvikling av informasjonstiltak om reindrift i plansammenheng.</p>
<p>6.2 Kunnskap i praksis og utdanning</p>
<p>Mål: Reindriftskunnskap er anerkjent som grunnlag for beslutninger og forvaltning.</p>
<p>Prinsippet om tradisjonell kunnskap er vel forankret i nasjonal lovgivning og internasjonale avtaler om areal og miljøforvaltning, og er internasjonalt anerkjent som kunnskapsgrunnlag for politiske beslutninger. Tradisjonell kunnskap er en akkumulerte kunnskapssamling som inneholder erfaringer, praksis og tro, arbeider og arbeidsmåter utviklet og overlevert gjennom kulturelle prosesser fra generasjon til generasjon.</p>
<p>Samisk tradisjonell kunnskap oppfattes ikke alltid å ha samme status og viktighet som vitenskapelig kunnskap og brukes derfor sjelden som kunnskapsgrunnlag for beslutninger. Naturvitenskapelig kunnskap blir sett på som universelt gjeldende, selv om den også er lokal og ofte bygd på smal empiri. Tradisjonell kunnskap er derfor et viktig supplement til den eksisterende kunnskapen som er nyttig for den videre utviklingen og forvaltningen av samiske områder.</p>
<p>Dávggas-prosjektet har vist at reindriftas kunnskapsgrunnlag systematisk underkjennes i forvaltningen. Dette fører til mangel på tillit og legitimitet, og unødvendig utfordrende problemløsing. Ved å legge både den forskningsbaserte kunnskapen og reindriftas fagkunnskap til grunn vil man kunne utvikle mer egnede forvaltningsverktøy, samt øke tilliten og forståelsen mellom den statlige forvaltningen og reindrifta.</p>
<p>Sametinget mener det er behov for omlegging til en forvaltningsform som i større grad bygger på den samiske reindriftskunnskapen. Samisk tradisjonell kunnskap skal likestilles med forskningsbasert kunnskap i beslutningsprosessene. Sametinget vil bidra til at den tradisjonelle kunnskapen gjøres kjent, anerkjennes og tas i bruk i areal- og ressursforvaltning i samiske områder. En videreutvikling av metodologi for kombinering av tradisjonell og akademisk kunnskap for en bærekraftig forvaltning av reindrifta må prioriteres.</p>
<p>Reindrift som vitenskapelig fag, med utgangspunkt i reindriftas tradisjonelle kunnskap og i takt med primærnæringenes behov, må videreutvikles. Reindriftsfaglige utdanninger vil generere fagfolk med spisskompetanse i reindrift, også til myndighets- og forvaltningsnivå. Utdanningene vil øke kompetanse og kapasitet i det samisk samfunn, gjøre næringen mer robust og bidra til å likestille tradisjonell kunnskap med vitenskapelig kunnskap.</p>
<p>Sametinget har i arbeidet med nasjonal kompetansepolitisk strategi fremhevet at samiske kunnskapsmiljøers kompetanse om blant annet tradisjonell kunnskap må gis styrkede utviklingsmuligheter og rammebetingelser. Det er også viktig at samer selv forsker på egne forhold og deltar og definerer behovene, at kunnskapsoppbyggingen skal skje på det samiske samfunnets premisser. Derfor er styrking av urfolks utdannings- og forskingsinstitusjoner avgjørende viktig for å sikre de samiske interessene i det videre arbeidet med en nasjonal kompetansestrategi.</p>
<p>Samisk videregående skole og reindriftsskole tilbyr programfagene naturbruk og reindrift, og ved Samisk høgskole er det mulig å ta bachelor i reindriftsstudier.   Dette er sentrale arenaer for oppbygging av reindriftskompetanse. I sametingsmeldingen om høyere utdanning og forskning framføres behovet for oppbygging av et forskningsbasert reindriftsfaglig utdanningstilbud på master- og doktorgradsnivå. Det må opprettes en masterutdanning i eiendomsfag som inkluderer samiske rettsforhold. Dette er et viktig bidrag for blant annet å øke jordskifterettens kompetanse om reindrift. Sametinget mener at det er viktig å bygge videre på fagmiljøet som er etablert ved Samisk høgskole, som i stor grad tar  utgangspunkt i reindriftas tradisjonelle kunnskaper, ved å etablere utdanning i reindriftsfag på master- og PhD-nivå. Stipendordninger for slike studier må på plass.</p>
<p>Forskning viser at klimaendringer over tid kan medføre endringer i reindriftas tradisjonelle driftsmåte og betydelige økonomiske konsekvenser. Endringenes konsekvenser og hvilke tilpasninger reindrifta må gjøre, vil variere fra område til område. Tilpasningsmulighetene er svært ulike. Det er derfor svært viktig at den iboende fleksibilitet og tradisjonelle kunnskap reindriftsnæringa har danner grunnlaget for tiltak. Det anses som nødvendig at myndighetene i samarbeid med Sametinget og reindrifta søker å finne løsninger som gjør næringen mindre sårbar for klimaendringene.</p>
<p>Kunnskap om samisk rettsforståelser, sedvaner, eiendomsforhold og bruk av land og ressurser er viktig for avklaring av rettsforhold i reindrifta og for fortolkning og utforming av lovverket. Videre gir dette grunnlag og føringer for en offentlig myndighetsutøvelse av plan-, verne- og utbyggingslovgivingen som sikrer reindriftas arealgrunnlag.</p>
<p>Strategier:</p>
<p>-  Arbeide for at det videreutvikles metodologi for bruk av tradisjonell kunnskap i forvaltninga av reindrift.   - Bidra til at reindriftas kunnskap integreres i kunnskapsgrunnlaget for miljø- og planforvaltning og utvikling av avbøtende tiltak.   - Arbeide for at det opprettes et masterutdanning i eiendomsfag som inkluderer samiske rettsforhold, og at kunnskap om samisk kultur, eiendomshistorie, rettserverv og sedvanerett inngår som en del av basiskompetansen for alle jordskiftedommere.   - Arbeide for at det bygges opp et forskningsbasert reindriftsfaglig utdanningstilbud på master- og doktorgradsnivå.</p>
<p>6.3 Reindriftas kapasitet og kompetanse</p>
<p>Mål: Reindrifta har en reell mulighet til å konsultere og delta i styring og forvaltning av sine landområder.</p>
<p>Det økende presset på reindriftas arealer og økte plikter fra offentlige myndigheter til å konsultere med reindrifta som direkte berørte parter har resultert i stadig økende etterspørsel og forventning til reindriftas organer om avgivelse av uttalelser, deltakelse på møter og involvering i konsultasjonsprosesser.</p>
<p>Det er av avgjørende betydning at reindrifta har en reell mulighet til å delta i forvaltningen av sine landområder. Reindriftsnæringa, både ved NRL og reinbeitedistriktene, har pekt på at det er ressursmessig utfordrende for distriktene å følge alle planprosesser, og at dette gjør at reindriftas rettsikkerhet svekkes. En tilstrekkelig dialog forutsetter jevnbyrdighet blant partene, særlig gjelder dette i forhold til ressurstilgang og kapasitet. Sametinget ser behov for å styrke arbeidet med å gjøre samiske rettighetshavere i stand til å fremme krav om sikring og bevaring av deres arealer og ressurser.</p>
<p>Sametinget mener at det er svært viktig å prioritere økonomiske midler til kapasitets- og kompetansebygging for ivaretakelsen av arealrettigheter og -interesser. Reinbeitedistriktene får distriktstilskudd over reindriftsavtalen for å dekke administrasjon, planlegging og ressursforvaltning, både når det gjelder distriktets interne forvaltning og arbeid i forhold til eksterne aktører for sikring av areal. Men dette er i dag langt fra tilstrekkelig. Reinbeitedistriktene skal utføre en rekke interne forvaltningsoppgaver, samtidig som eksterne aktører ønsker større grad av dialog og medvirkning fra reindrifta. For at reindrifta på best mulig måte skal kunne møte disse økte forventningene, er det behov for å styrke reinbeitedistriktene økonomisk. Staten har et stort ansvar for å sikre at reindrifta har tilstrekkelig med midler for å ivareta sin rolle på en god måte.</p>
<p>En del reinbeitedistrikter har mange kommuner å forholde seg til. Med begrensede ressurser klarer distriktene ikke å følge alle prosessene og blir på etterskudd i forhold til arealplanlegginga. I dialogmøtene Sametinget har hatt med distriktene pekte flere på at det er behov for å samle kompetansen og ressursene i distriktene. Man må derfor ha oppmerksomheten rettet mot tiltak som stimulerer til samarbeid og samordning av ressurser. Sametinget har derfor utformet en egen tilskuddsordning, der man kan gi støtte til tilretteleggende prosjekt innenfor reindriftsnæringa som bidrar til å sikre reindriftas arealgrunnlag og økonomiske utvikling. Sametinget mener at flere aktører må ta ansvar for å stimulere til dette, ikke minst avtalepartene og fylkesmennene.</p>
<p>For å sikre reindriftas kapasitet og kompetanse til å delta som aktører i konkrete arealsaker er det avgjørende at kostnader til prosess og rådgivning dekkes. I dag er dette kun sikret innen vassdragsreguleringer. Sametinget vil derfor arbeide for at reindriftsnæringa sikres ressurser og kapasitet gjennom gode systemer for kostnadsdekning.</p>
<p>Sametinget har støttet initiativ for å styrke samiske rettighetshaveres kompetanse og kapasitet i møte med større utbyggingsaktører blant annet gjennom finansiering til Stiftelsen Protect Sápmi.   Sametinget vil arbeide for å sikre at Protect Sápmi får bedre økonomisk forutsigbarhet i sitt arbeid. Sametinget vil derfor arbeide for økt finansieringen av Protect Sápmi. Sametinget mener at selskaper og store grunneiere, som disponerer over grunn med samiske rettigheter, kan være tjent med å støtte et slikt initiativ. Sametinget bidrar gjennom egen tilskuddsordning til oppfølging av samiske rettigheter til arealer og ressurser, med støtte for juridisk bistand til saker av prinsipiell karakter.</p>
<p>Sametinget vil også peke på behovet for utvikling av kartmateriale som synliggjør og gir en samlet oversikt over gjennomførte utbyggingstiltak i reinbeiteområdene og i distriktene. Kart er et nyttig verktøy for visualisere konsekvensene av inngrep. Slike kart er viktige verktøy for reindrifta selv. Det er kart over deres ressurser og deres bruk av ressursene og må derfor eies og kontrolleres av reinbeitedistriktene eller siidaene selv, slik at de kan benytte seg av dem i dialogen og konsultasjoner med utbyggere og offentlige planmyndigheter.</p>
<list><p type="listitem">Strategier: -  Stimulere gjennom tilskuddsordninger til samarbeid og samordning i reinbeitedistrikt og siidaer av ressurser for sikring av arealgrunnlag.   - Arbeide for gode systemer for kostnadsdekning for reindrifta i konkrete arealsaker.   - Arbeide for at reinbeitedistrikt og siidaer kan utvikle sitt eget kartgrunnlag over sitt  arealgrunnlag og ressurser.   -Arbeide for at Protect Sápmi for økt finansiering</p>
</list><p>7. Reindrifta som vekstnæring i samiske områder</p>
<p>Sametinget vil være premissgiver for næringsutvikling i samiske områder. Sametinget som samenes folkevalgte organ har et ansvar for å sikre samfunnsutviklingen i de samiske områdene, og da også for reindriftas interesser og utviklingsmuligheter.</p>
<p>Samenes rett til selvbestemmelse innebærer også rett til å fritt bestemme sin egen økonomiske, sosiale og kulturelle utvikling. Dette gjelder også forhold som gjelder næringsutvikling, økonomiske rammebetingelser og tiltak for reindriftsnæringa. På lengre sikt skal Sametinget ha avgjørende innflytelse på dette feltet. Inntil dette realiseres skal Sametinget ha påvirkningsmuligheter på det arbeidet som gjøres for næringsutvikling i reindrifta, og de rammebetingelser som statlige myndigheter tilbyr.</p>
<p>7.1 Reindrift – mulighetenes næring</p>
<p>Mål: Reindriftsnæringa er en innovativ næring med høy grad av verdiskaping, som samtidig er kulturelt bærekraftig.</p>
<p>Reindrifta er mulighetenes næring, med alle muligheter for å utvikles som en bærekraftig næring samtidig som man holder fast på de dype røttene den har i den samiske kulturen. Det er store muligheter til positiv næringsutvikling med et godt matprodukt, et unikt reiselivsprodukt og som råvareprodusent til duodji. Det er økende etterspørsel etter lokal og kortreist mat, og reinkjøtt representerer det beste av arktisk, naturlig matproduksjon. Man ser derfor at reinkjøtt har hatt en positiv utvikling i markedet de siste årene og potensialet for økt verdiskaping er høyere enn det som utnyttes i dag. Økt interesse og etterspørsel for reinkjøtt og andre produkter av rein vil føre til økt fortjeneste til reineiere.</p>
<p>Samtidig er det viktig at man er bevisst på hvilke begrensinger ligger på reindriftas vekstmuligheter. Stadig nye inngrep utfordrer reinbeitearealene, uten at det kompenseres med nytt areal. Dette medfører at reindrifta skal drives på stadig mindre arealgrunnlag. Dette er den største trusselen for vekst i reindriftsnæringa. De fleste områder har heller ikke vekstmuligheter med tanke på å øke reintallet og etablere nye siidaandeler. En familiebasert drift ivaretas og utvikles ifølge staten best ved økt inntjening per rein, økt reintall per siidaandel, færre siidaandeler og færre reineiere. Det er viktig at reindrift gir livsgrunnlag til de med reindrift som hovednæring/-inntektskilde. En utvikling mot få store enheter med få reineiere vil dog true den familiebaserte næringen og reindriftssamiske kulturen, tradisjonelle driftsmønstre og arbeidsoppgaver. Det kan også utfordre den kulturelle tilknytningen som  gjør reindriftsnæringa til en viktig identitetsmarkør, hvor det å gå ut av reindrifta kan oppleves som tap av livsform og identitet.</p>
<p>Et sterkt fokus på produktutvikling og markedsarbeid er derfor nødvendig, slik at man kan definere markedsnisjer der reindrifta har potensial for vekst. Sametinget er tilfreds med at man i flere år har hatt fokus på markedsarbeidet gjennom reindriftsavtalen. Det er viktig for markedssituasjonen for reinkjøtt at reindriftsnæringas omdømmebygging prioriteres, samtidig som man søker å finne gode løsninger i forhold til slakteristrukturer, markedsfremmende tiltak og distribusjonsløsninger.</p>
<p>Det er behov for en ringvirkningsanalyse når det gjelder næringens samfunnsmessige betydning og dette fordi næringen har betydning for den kulturelle bærekraften i de samiske samfunnene. Det er også behov for mer kunnskap om reindriftstilknyttet næringsutvikling, det vil si den næringsutviklingen som bygger på reindrifta. Sametinget har satsning på kulturnæringer, reiseliv, design, duodji, lokalmat og videreforedling som viktige områder for nyskapning og nyetablering i samiske områder. Dette er verdiskapningsmuligheter som også kan styrke reindrifta som næring.</p>
<p>Reindriftsnæringa har stort potensiale for utvikling av reiselivsprodukter. Trendene innen reiseliv har gått fra serviceøkonomi til opplevelsesøkonomi. Her har reindrifta unike muligheter gjennom å tilby opplevelser knyttet til reindriftskulturen. I en slik satsning vil også matelementet være sentralt.</p>
<p>Strategier:   - Arbeide for at næringsutvikling i reindrifta ivaretar både økonomiske og kulturelle perspektiver.   - Arbeide for et fokus på produktutvikling og markedsarbeid.   - Legge til rette for reindriftstilknyttet næringsutvikling, som reiseliv, duodji, lokalmatsatsninger og kulturnæringer.</p>
<p>7.2 Næringsutvikling på det samiske samfunnets premisser</p>
<p>Mål: Næringsutvikling i reindrifta skjer på det samiske samfunnets premisser.</p>
<p>Siden Sametingets opprettelse har man hatt fokus på å bidra til næringsutvikling og økt verdiskaping i næringen. Sametinget har derfor i lang tid tildelt støtte til tilleggsnæringer i reindrift. Denne satsningen har vært et viktig bidrag til entreprenørene i reindrifta. Næringskombinasjoner er en naturlig del av den samiske tradisjonelle reindrifta, og en videre satsning på dette vil stimulere til økt grad av næringsutvikling. Det kan gi flere arbeidsplasser i tilknytning til reindrifta. Sametingets satsning har vært mulig gjennom en overføring over reindriftsavtalen. Etter at denne ble avviklet har Sametinget ikke i like stor grad mulighet til å bidra med finansiering til utviklingen.</p>
<p>Det avsettes årlig midler over reindriftsavtalen til program som skal bidra til økt verdiskaping og innovasjon i reindrifta. Midlene administreres av Innovasjon Norge. I siste reindriftsavtale er det avsatt 5,5 millioner til  Utviklingsprogrammet for landbruks- og reindriftsbasert vekst  .</p>
<p>Sametinget jobber aktivt for utvikling av samisk reiseliv og samiske kulturnæringer og har kompetanse innen feltet. Satsning på næringsutvikling i reindrifta må settes i sammenheng med dette arbeidet. Sametinget mener det fortsatt er behov for å utvikle samisk reiselivsnæring og har støttet blant annet videreføring av prosjektet Samisk Reiseliv. Prosjektet skal øke kompetansen, produktene og markedsandelene til samiske reiselivsbedrifter  .</p>
<p>Sametinget ønsker gjennom egne tilskuddsordninger blant annet å støtte opp om lokal videreforedling og økt omsetning av mat fra samiske områder og til vekst innen samisk reiseliv. Disse ordningene er ikke særskilt rette mot reindriftsnæringa, men det er også mulig for de med reindriftstilknyttede prosjekter å søke på disse midlene. Sametinget har en samarbeidsavtale med Innovasjon Norge og et tett samarbeid i forbindelse med satsningene som gjøres gjennom Utviklingsprogrammet for landbruks- og reindriftsbasert vekst og verdiskaping er derfor naturlig.</p>
<p>Reindriftsnæringas produkter er tuftet på den samiske kulturarven og det er denne tilknytningen som gjør produktene unike og som selger. Det er derfor svært viktig at satsninga skjer på det samiske samfunnets og reindriftas premisser og at den særlig kommer reindrifta til gode. Der samisk kultur møter næringsvirksomhet er det mange hensyn som må tas, blant annet etiske problemstillinger som kan komme opp i produktutviklingsprosesser. Dette gjør seg særlig gjeldende i reindriftsbasert turisme.</p>
<p>De siste årene har LMD gjort flere endringer som har svekket Sametingets innflytelse på reindriftas næringspolitiske utvikling. Overføringen til Sametingets tilskuddsforvaltning over reindriftsavtalen er avviklet og Sametinget ble heller ikke gitt representasjon i Utviklingsprogrammet for landbruks- og reindriftsbasert vekst og verdiskaping, etter sammenslåingen med reinprogrammet. Sametinget er heller ikke representert i markedsutvalget for Reinkjøtt eller Reindriftens Utviklingsfond.</p>
<p>Næringsutvikling for reindrifta er i aller høyeste grad en satsning som angår det samiske samfunnet. Dette innebærer at man i større grad må involvere Sametinget i den næringsutviklingen som gjøres i regi av reindriftsmyndighetene og avtalepartene i reindriftsforhandlingene. Det er naturlig at Sametinget oppnevner medlemmer til relevante utvalg og styrer, for å sikre at samiske interesser og det samiske perspektivet ivaretas.</p>
<p>Strategier:   - Arbeide for innflytelse på reindriftas næringspolitiske utvikling.   - Støtte reindriftstilnyttet næringsutvikling gjennom egne tilskuddsordninger for variert næringsliv.   - Arbeide for at Sametinget involveres i arbeidet med næringsutvikling, gjennom blant annet å oppnevne medlemmer til relevante utvalg og styrer.</p>
<p>7.3 Sametingets innflytelse på reindriftsavtalen</p>
<p>Mål: Reindriftsavtalen bidrar til næringsutvikling og gode økonomiske resultater for reindrifta, ivaretakelse av det kulturelle aspektet og sikring av reindriftas arealer.</p>
<p>De siste årene har reindriftsavtalen gradvis utviklet et forsterket næringsrettet fokus med en dreining  av virkemidlene mot en tilrettelegging for reindriftsutøvere med reindrift som hovedvirksomhet. Stort sett omhandler avtalen kun økonomiske virkemidler i reindrifta, ikke andre tiltak og virkemidler. Sametinget har stilt seg positive til en utvikling som støtter opp om næringsaspektet, men mener at det også må finnes rom i reindriftsavtalen til å ivareta reindrifta som en sentral samisk kulturbærer og til å styrke arbeidet med å sikre reindriftas arealgrunnlag.</p>
<p>Reindriftsforhandlingene er en topartsforhandling, der NRL representerer reindriftsnæringa. Sametinget gir innspill til reindriftsavtalen før forhandlingene. Innspillet vedtas av Sametingets plenum og oversendes avtalepartene. Sametinget deltar som observatør i statens delegasjon under forhandlingene. Avtalen representerer forhold av vesentlig betydning for reindriftssamene og det er derfor naturlig at Sametinget har innflytelse over næringas rammer og vilkår. Det har derfor lenge vært krav fra Sametinget om konsultasjoner med LMD om statens tilbud i reindriftsavtalen. LMD har avvist kravet og vist til at det ikke er naturlig å konsultere i forkant av forhandlinger med NRL.</p>
<p>En gjennomgang av de siste reindriftsavtalene i forhold til Sametingets innspill, NRLs krav og statens tilbud, tyder på at Sametinget ikke har reell innflytelse på prioriteringene i reindriftsavtalen. De deler av Sametingets innspill som kan gjenfinnes i avtalen, er de samme prioriteringene som LMD allerede har gjort. Det gis heller ikke tilbakemelding på hvordan LMD stiller seg til de ulike temaene i innspillet.</p>
<p>Dette viser at Sametinget gjennom å gi innspill ikke har tilstrekkelig innflytelse på de rammebetingelsene som staten tilbyr reindriftsnæringa, og det derfor må gjennomføres konsultasjoner om statens tilbud. Ut i fra den posisjon Sametinget har i forhandlingene skal Sametingets innspill og konsultasjoner om reindriftsavtalen være på et overordnet nivå, om politiske føringer på avtalens innretning og om prinsipielt viktige ordninger.</p>
<p>Strategier:   -  Arbeide for at Sametinget gis økt innflytelse over reindriftsavtalen, gjennom konsultasjoner om statens tilbud til NRL.</p>
<p xml:lang="dan">7.4 Omdømmebygging for reindriftsnæringa</p>
<p>Mål: Samfunnet har god kunnskap om reindrift og forståelse for reindriftas behov.</p>
<p>I mange sammenhenger fremstilles reindrifta som en utfordringenes næring, med mange og sammensatte utfordringer og som en næring som hindrer utvikling. For utenforstående kan reindrifta fortone seg som en næring i konstant konfliktsituasjon. Ifølge medier er det i dag store arbeidsrelaterte belastninger i reindrifta og den blir gjerne fremstilt som en næring i krise. Dette oppleves som belastende for reindriftsbefolkningen.</p>
<p>Sametinget er bekymret for mediefremstillingen av reindrifta, omdømmet dette skaper og følgene av dette for reindriftsbefolkningen. Den negative mediafremstillingen kan også være med på å øke majoritetsbefolkningas aksept for krenkende og trakasserende handlinger mot reindrifta.</p>
<p>Når offentlige miljøer og personer omtaler reindrifta får dette ofte en sannhetsverdi. Det er derfor viktig at ledende personer er bevisst på dette i sin omtale av reindrifta og ikke bidrar til å ytterligere svekke reindriftas omdømme. Det er viktig at flere aktører, som for eksempel kommunale myndigheter og offentlige institusjoner, bidrar til at korrekt informasjon om reindrift tilføres samfunnet.</p>
<p>Selv om reindriftas representanter forsøker å korrigere bildet som skapes av næringen med saklig informasjon, så får ikke dette samme sannhetsverdi. Sametinget ser behov for at det utarbeides en strategi for hvordan man planmessig skal arbeide for å sikre at reindrifta omtales på riktig måte i offentligheten slik at man sikrer omdømmet. Dette arbeidet bør ledes av NRL som reindriftas organisasjon. Sametinget vil bidra til arbeidet og forventer at også andre vil støtte et slikt initiativ.</p>
<p>Veiviserordningen ved Samisk høgskole, der samisk ungdom reiser rundt for å spre kunnskap om samene og samiske forhold, har bidratt til å øke kunnskapsnivået. Sametinget mener at det må vurderes å utvikle en lignende ordning for reindrift. Det er naturlig at dette arbeidet knyttes til NRL, og finansieres over reindriftsavtalen.</p>
<p>Strategier:   - Arbeide for tiltak som synliggjør reindrifta på en positiv måte.   - Bidra til at reindrifta utarbeider en strategi for sikring av næringens omdømme.</p>
<p>7.5 Gode rammebetingelser for næringsutvikling</p>
<p>Mål: Reindrifta har gode rammebetingelser som muliggjør økt grad av næringsutvikling.</p>
<p>Sikring av gode rammebetingelser innebærer blant annet fokus på å redusere næringens kostnader, legge til rette for rekruttering og likestilling, samt fokus på helse, arbeidsmiljø og sikkerhet gjennom gode velferdsordninger, og et godt arbeidsmiljø.</p>
<p>Kostnader  Reindrifta har ifølge  Totalregnskapet for reindriftsnæringen  hatt synkende økonomiske resultater og økning i kostnader. Økte kostnader, rovdyrtap, påkjørsler og andre faktorer reduserer overskuddet. Reinbeiteområdene har forskjeller i lønnsomhet. Det er behov for å kartlegge faktorer som påvirker de økonomiske resultatene negativt, samt tiltak for å redusere disse. Dette kan gjøres med en bredere analyse av reindriftsnæringas økonomi, der man også ser på ringvirkninger og utviklingspotensialet.</p>
<p>Reindriftas kostnader er i stor grad knyttet til kjøretøy og drift av disse. Både reindriftsnæringa og Sametinget har gjentatte ganger fremmet krav om avgiftslettelser på motorkjøretøy og driftsmidler som i dag klassifiseres som personkjøretøy. Det bør innføres endringer i lovverket som hindrer næringsfradrag for engangsavgift, merverdiavgift og drivstoffavgifter. Avgiftsordningene i reindrifta må underlegges et reglement likt jordbrukets. Det betyr avgiftslette og regulering av reindrifta som en  næring i avgiftssammenheng.</p>
<p>Videre må det i lovverket presiseres at reindrifta skal ha fritak for eiendomsskatt for næringsbygg og reindriftsanlegg, som øvrige primærnæringer.</p>
<p>Rekruttering  Det er viktig at yngre generasjoner har mulighet til å delta i den daglige driften, hvor det skjer en viktig kunnskapsoverføring med stor betydning for de som skal ha sin virksomhet i reindrifta i framtiden.</p>
<p>Det har vært et mål i den statlige reindriftspolitikken å redusere antall utøvere i reindrifta. Reindrifta har dog hatt en annen utvikling enn øvrige primærnæringer. Antallet utøvere har økt og få søker ut av næringen. For mange unge som ønsker å satse i reindrifta, er det en utfordring at de ikke har egen siidaandel. I områder med høyt reintall kan også forholdsmessig reduksjon av reintall med lavt fastsatt reintall, som ikke gir livsgrunnlag og økonomisk bærekraftighet, gjøre etablering i reindrifta utfordrende. Det er grunn til å stille spørsmål om rekrutteringen vil vedvare dersom økonomien i reindrifta svekkes ytterligere. I noen områder sliter man allerede med dårlig rekruttering og høy gjennomsnittsalder. Det er behov for virkemidler som bidrar til å opprettholde stabil rekruttering til næringen.</p>
<p>God rekruttering kan handle om ønsket om flere utøvere, om at de som rekrutteres er unge, har pågangsmot og stiller sterkt med kompetanse og et solid kunnskapsgrunnlag i forhold til reindriftas utfordringer i fremtida. Rekrutteringen av ungdom er svært viktig for å videreføre reindrift som en tradisjonell samisk familie- og kulturbasert næring og for at næringen skal bestå og videreutvikles.</p>
<p>Lærlingordningen har vært et godt virkemiddel for rekruttering og kompetanseheving innad i reindrifta. Sametinget mener at Opplæringskontoret i duodji og reindrift og lærlingeordningen, som bidrar til rekruttering og formalisering av fagkunnskap i reindrift, skal bestå og sikres finansiering gjennom reindriftsavtalen.</p>
<p>Sametinget anser det som viktig at ungdom stimuleres til å velge reindrift som yrke. Uten planmessige tiltak vil man kunne få en situasjon med mangelfull kulturell kontinuitet og manglende kompetanse. Det er viktig å ha gode tilskuddsordninger for ungdom ved nyetableringer og generasjonsoverganger, samt et utvidet perspektiv på reindrift ved å tilrettelegge for flere nye arbeidsplasser med tilknytning til reindrifta, eksempelvis innen reiseliv, videreforedling og lærings- og omsorgsbaserte tjenester.</p>
<p>Likestilling  I reindriftspolitisk sammenheng har det over tid vært fokus på likestilling og kvinnerettede tiltak. Kvinner har en viktig rolle som kulturbærere, de tillegges ansvar i forhold til å videreføre kulturen til neste generasjon og bevare kulturelementene i reindrifta. De fleste av dagens reindriftskvinner er i fulltids- eller deltidsarbeid utenfor reindrifta. Deltakelsen i den daglige driften kan derfor være utfordrende. Dette er ingen ny problemstilling og Sametinget mener derfor at man i reindriftsavtalen må prioritere økonomiske virkemidler som muliggjør kvinners deltakelse i reindrifta.</p>
<p>Likestillingstiltak har de siste årene blitt nedprioritert i avtalesammenheng og øremerking av midler til  kvinnerettede tiltak er fjernet. Etter Sametingets syn er ikke de likestillingspolitiske målene oppnådd og det er bekymringsfullt at disse nedprioriteres. Det må fortsatt arbeides planmessig med likestillingsutfordringer og det er viktig at reindriftskvinner er synlige i tillitsverv og arenaer der beslutninger om reindrifta tas.</p>
<p>I perioden med kvinnerettede tiltak har det ikke vært større satsning på næringsutvikling med særskilt fokus på reindriftskvinner, selv om det er viktig for å øke kvinners deltagelse i reindrifta. De fleste tiltak har vært knyttet til siidaandelene i form av tilskudd.</p>
<p>Tall fra 2014/2015 viser at 13 % av driftsenhetene i Norge har kvinnelige innehavere. 26 % av driftsenhetene var felles siidaandeler, der begge ektefellene er registrert som innehavere. Prosentandelen kvinner med egen driftsenhet/siidaandel har vært stabil siden 1988. Ved generasjonsoverganger blir ofte siidaandelene overført til menn. Kvinner har derfor få muligheter til å etablere seg i reindrifta med egen siidaandel.</p>
<p>Dersom kvinneandelen skal øke er det avgjørende å sikre kvinnene eget inntektsgrunnlag i reindrift eller i reindriftstilknyttet næringsvirksomhet. Gjennom eksempelvis bedre ivaretakelse av råvarer fra rein vil verdiskapningen kunne økes. Dette vil også bidra til et utvidet perspektiv på reindrift som næring, som er mer i tråd med reindriftas tradisjonelle struktur som en familiebasert næring.</p>
<p>Helse og arbeidsmiljø  Reindrifta har spesielle arbeidsmiljøforhold som påvirkes av naturgrunnlaget og klima. Næringen er preget av hardt fysisk og psykisk arbeid under utfordrende klimatiske forhold. Utøverne har en rekke utfordringer i forhold til å mestre belastende arbeidsforhold og stor risiko å bli utsatt for yrkesskader og -sykdommer.</p>
<p>Sametinget har sammen med andre finansiert prosjektet <span type="quote" xml:lang="dan">«Reindriftas hverdag»</span>, hvor menneskelige belastninger i den samiske reindriftsbefolkningen i Norge er undersøkt og ulike stressfaktorers påvirkning i hverdagen til disse er kartlagt. Resultatene viser at reindriftsutøvere i stor grad er tilfredse med selve arbeidet, men at mange er utsatt for inngrep som påfører dem og familien stress og merarbeid, og at de har en livs- og arbeidssituasjon med begrensede muligheter til å legge inn nødvendig rekreasjon. En del utøvere har aldri har vært hjemme fra arbeid pga. sykdom eller hatt ferie, blant annet på grunn av vanskeligheter med å få tak i kvalifisert vikar.</p>
<p>Landbruket har en rekke velferdsordninger som finansieres over jordbruksavtalen, som tilskudd til avløsere ved ferie, fritid og sykdom. Sametinget mener at utvikling av bedre velferdsordninger for reindriftutøverne må prioriteres og at man må se på tilsvarende ordninger for reindriftsnæringa.</p>
<p>Sametinget er opptatt av at reindriftsutøverne har en trygg arbeidsplass med et godt arbeidsmiljø. Resultater fra Reindriftas hverdag viser at flere distrikter har hatt langvarige konflikter og personer som kan opptre truende. Dette skaper utrygge arbeidsforhold og kan utgjøre en helserisiko. Uheldige hendelser i reindrifta viser behov for større fokus på arbeidsmiljø og forebygging av konflikter og kriminelle handlinger. Det må drøftes hvordan man kan sikre trygghet og rettsikkerhet for reindriftsutøvere.</p>
<p>Strategier:   - Arbeide for en kartlegging av reindriftsnæringas økonomi   - Arbeide for at avgiftsordningene i reindrifta likestilles med jordbruket og for at reindrifta på lik linje med andre primærnæringer fritas for eiendomsskatt for næringsbygg og reindriftsanlegg.   - Arbeide for virkemidler som bidrar til å opprettholde god rekruttering til reindrifta.   - Arbeide for at det arbeides planmessig med likestillingstiltak   - Arbeide for å tilrettelegging av flere nye arbeidsplasser med tilknytning til reindrifta.   - Arbeide for at lærlingordningen sikres og gjøres permanent gjennom reindriftsavtalen.   - Arbeide for økt fokus på arbeidsmiljø-, helse og sikkerhet i reindrifta, samt forbedring av velferdsordningene.</p>
<p xml:lang="fin">8. Rovdyrpolitikk</p>
<p>Dagens rovviltpolitikk og -forvaltning skaper store problemer for reindrifta. Tap forårsaket av rovvilt fører til store økonomiske og psykiske belastninger.</p>
<p>8.1 Rovdyrpolitikk som tar hensyn til reindrifta</p>
<p>Mål: Tap forårsaket av rovvilt reduseres betraktelig slik at reindriftsnæringa kan bruke tradisjonelle beiteområder til beiting.</p>
<p>Tall fra næringen og mange reindriftsområder viser at rovvilt tar en uakseptabel høy andel av produksjonsdyrene. Det er også misforhold mellom det næringsutøvere søker om å få erstattet i forbindelse med rovvilttap og det som utbetales. Slik politikk kan ikke fortsette uten at hele livsgrunnlaget for beitenæringene trues. Sametinget kan vanskelig akseptere en slik rovviltpolitikk.</p>
<p>Som samenes folkevalgte organ skal Sametinget ha større innflytelse i den nasjonale rovviltpolitikken og vil arbeide for at tap forårsaket av rovvilt reduseres betraktelig slik at reindriftsnæringa kan bruke tradisjonelle beiteområder til beiting  .</p>
<p>Reindriftsnæringa opplever ingen påvirkningsmuligheter og har liten tillit til rovdyrforvaltning og –forskning, og at deres tradisjonelle kunnskaper og erfaringer vektlegges svært lite. Underkjennelse av folks erfaring, observasjoner og kunnskap i forvaltning og forskning skaper ikke god forvaltning.</p>
<p>Psykososiale forhold ved tap av beitedyr til rovvilt må vies større oppmerksomhet. Slike belastninger rammer ikke bare dyreeieren, men hele familien. Utfordringen er å gjøre reindriftsutøvere bedre i stand til å takle de psykiske påkjenningene av rovvilts innhogg på beitedyr.</p>
<p>Fremtidig rovdyrpolitikk og erstatningsordning må være kunnskapsbasert, rovvilt- og reindriftsfaglige beregningsmodeller må ligge til grunn og pålitelig og tilstrekkelig kunnskap om rovviltforekomst og –  skader må foreligge. Det er nødvendig å innhente data på drapsrater for flere rovviltarter og områder, slik at man får en modell som i større grad er bygd på objektive kriterier som sikrer likebehandling og ikke på skjønnsmessige vurderinger. Forbedring av bestandsregistrering og økt ressurstilgang til dette bør prioriteres.</p>
<p>Krav til dokumentasjon av rovviltskade er en sentral del av dagens erstatningsordning. Bevisbyrden som legger grunnlaget for at myndighetene skal kunne utbetale erstatning for rovviltskade ligger på reineier. Det er vanskelig å dokumentere tap av rein til rovvilt, dokumentasjonsandelen er derfor lav. Det er i første rekke sannsynliggjorte tap som erstattes. Sametinget ser at rovdyrforvaltningen, spesielt dokumentasjonskravet, ikke er tilrettelagt for en næring med forutsetningene reindrifta har og vil arbeide for at reglene for erstatningsutmåling endres slik at reelle tap dekkes.</p>
<p>Sikkert kunnskapsgrunnlag er avgjørende for at rovviltnemndene skal kunne fatte riktige beslutninger og for at rovviltforvaltningen har oversikt over reelle bestandstall. Utfordringen er å dra nytte av og bruke reindriftas tradisjonskunnskap i forskning og forvaltning for å skape troverdighet.</p>
<p>Innsig av rovvilt fra land der rovviltbestanden er høyere enn på norsk side tas ikke hensyn til ved vurdering av bestandsmål. Et tettere samarbeid mellom sametingene om beskyttelse av beitedyr kan være veien å gå for å påvirke nasjonalstatenes rovviltpolitikk. Utfordringen er å få et slikt samarbeid til å fungere.</p>
<p>For å dempe konflikten mellom beitenæringa og rovvilt har det vært forsøkt med ulike tiltak. Tiltak mot rovvilt er ressurskrevende mht. naturmessige begrensninger. Sametinget ser nødvendigheten av at myndighetene gjennom dialog med næringen finner de tiltakene som fungerer. Sametinget vil foreslå at en øker fokuset på holdningsskapende arbeid for å oppnå forståelse for primærnæringens behov i områder med rovvilt samt anerkjennelse av primærnæringens nytteverdi som næring.</p>
<p>Sametinget ønsker rovvilt i vår fauna, men er sterkt i tvil om statens rovviltpolitikk er i samsvar med gjeldende urfolksrett. Sametingets rovviltpolitikk og intensjon er trukket opp i sametingsrådets redegjørelse om rovvilt. Her understrekes blant annet sikring av levedyktige bestander av fredede rovviltbestander, samtidig som folkerettslige forpliktelser om å ivareta urfolks næringsgrunnlag ivaretas. Det understrekes at man skal ha en rovviltpolitikk som ikke utarmer eller truer eksistensgrunnlaget for samisk reindrift eller jordbruket i de samiske områdene, samtidig som folkerettslige konvensjoner og Bern-konvensjonen legges til grunn for den nasjonale rovviltpolitikken og dens forvaltning.</p>
<p>Sametinget er opptatt av at ved vurdering av økologisk bærekraftig reindrift, må konsekvenser av rovvilttrykk tas med. Det er urimelig at reindriftsutøvere stadig må redusere reintallet samtidig som rovviltpresset øker.</p>
<p>Strategier:   - Arbeide politisk opp mot regjeringen for en rovdyrpolitikk og erstatningsordning som i større grad tar hensyn til og er bedre tilpasset beitenæringene.   - Arbeide for tettere dialog mellom rovviltforvaltning og reindrift.   - Påvirke nasjonal rovviltpolitikk og regional rovviltforvaltning.   - Oppfordre forvaltning og forskningsmiljøer om å inkludere lokal kunnskap i sitt virke og vektlegge dette tydeligere i fastsettelse av bestandsmål.   - Understreke viktigheten av å se rovvilt forvaltningen i sammenheng med menneskerettighetene og urfolksretten.</p>
<p xml:lang="dan">9. Økonomiske og administrative konsekvenser</p>
<p>Oppfølging av sametingsmelding om reindrift vil skje gjennom Sametingets årlige budsjett. Meldingen definerer mål og strategier for innsatsområdene og i budsjettarbeidet konkretiseres disse gjennom tiltak. Meldingen har et langsiktig perspektiv, og det vil være naturlig å ha en gjennomgang av meldingen etter tre til fire år for å vurdere om Sametinget har oppnådd de målene som er satt i meldingen.</p>
<p>Oppfølging av meldingen har økonomiske og administrative konsekvenser. Meldingens mål og strategier gjør det nødvendig å opprette og opprettholde god dialog med reindriftsnæringa, både ved næringsorganisasjonen NRL og med reinbeitedistrikter og siidaer. I tillegg er det nødvendig å opprettholde dialog med ulike nivå innenfor forvaltningen av reindrifta. I tillegg vil en aktiv bruk av konsultasjonsavtalen være påkrevd.</p>
<p>Sametinget vil prioritere ressurser til arbeidet med reindriftssaker, og da særskilt til arbeidet med ivaretakelse av reindriftas rettigheter. Dette innebærer et behov for flere administrative ressurser, samt en konsolidering av Sametingets administrative arbeid.</p>
<p>Saken avsluttet 29.09.16 kl 11.45</p>
<p xml:lang="sme">Ášši/Sak  032/16</p>
<p>Sametingets plenum</p>
<p xml:lang="sme">Ášši/Sak  008/16</p>
<p>Nærings- og kulturkomiteen</p>
<p xml:lang="sme">Nu guhká go mis leat eatnamat - Sametingsmelding om areal og miljø</p>
<p xml:lang="vep">Arkivsaknr.</p>
<p xml:lang="vep">15/1927</p>
<p xml:lang="dan">Behandlinger</p>
<p>Politisk nivå</p>
<p>Møtedato</p>
<p>Saksnr.</p>
<p>Sametingsrådet</p>
<p xml:lang="vep">19.04.16</p>
<p xml:lang="sme">SR 066/16</p>
<p>Nærings- og kulturkomiteen</p>
<p xml:lang="vep">24. – 27.05.16</p>
<p xml:lang="kal">NKK 05/16</p>
<p>Sametingets plenum</p>
<p xml:lang="vep">05-08.12.05</p>
<p xml:lang="vep">SP 22/16</p>
<p>Nærings- og kulturkomiteen</p>
<p xml:lang="vep">26. – 27.05.16</p>
<p xml:lang="kal">NKK</p>
<p>Sametingets plenum</p>
<p xml:lang="vep">28. – 30.05.16</p>
<p xml:lang="vep">SP 32/16</p>
<p>Vedlegg</p>
<p>Forslag og merknader</p>
<p>Sametingsrådets forslag til innstilling:</p>
<p xml:lang="sme">Nu guhká go mis leat eatnamat - Sametingsmelding om areal og miljø</p>
<p>1   Innledning</p>
<p xml:lang="sme">“Nu guhká go mis lea čáhci, gos guolli vuodjá</p>
<p xml:lang="sme">Nu guhká go mis leat eatnamat, gos bohccot guhtot ja bálget</p>
<p xml:lang="sme">Nu guhká go mis leat meahcit, gos ealibat čiehkádallet</p>
<p xml:lang="sme">De mis lea doaivu dán eatnan alde</p>
<p xml:lang="sme">Go min ruovttut eai šat gávdno ja min eanan lea billánan</p>
<p xml:lang="sme">- gos mii galgat de orrut?”</p>
<p xml:lang="est">Paulus Utsi</p>
<p xml:lang="swe">1.1   Overordna mål</p>
<p>Sametinget har som mål at natur- og ressursgrunnlaget i samiske områder forvaltes med tanke på å sikre våre kommende generasjoner livsgrunnlag og mulighet til å utvikle samisk kultur. Forvaltningen skal bidra til å styrke samisk kultur, næringsutøvelse og samfunnsliv. Endringer i arealbruken, uttak av naturressurser og tiltak for energiproduksjon skal kun tillates etter en helhetlig planlegging som tar hensyn til og sikrer det materielle grunnlaget for samisk kultur og samiske næringer.</p>
<p>Areal- og ressursforvaltning som er bygd på tradisjonell samisk praksis og kunnskap er god miljø- og klimapolitikk. Tradisjonell bruk har vært i balanse med tilgjengelige arealer og ressurser.</p>
<p>All utnytting av arealer på land og i kystområdene, og all ressursutvinning i samiske områder, skal skje etter samtykke med Sametinget og samiske rettighetshavere. Samiske interesser lokalt skal ha mulighet til å bli konsultert om beslutninger som berører naturgrunnlaget for deres virksomhet. Sametinget vil at denne retten skal lovfestes.</p>
<p>1.2   Bruk og vern av arealer og ressurser</p>
<p>Forvaltning av arealer og ressurser er omfattende prosesser som kan påvirke livsvilkårene for framtidige generasjoner. Sametinget ser det som avgjørende at vedtak i slike prosesser bygger på et solid kunnskapsgrunnlag. Det er behov for å styrke kunnskapen om samisk kultur og næringer for de som planlegger og utreder.</p>
<p>Samisk tradisjonell kunnskap – árbediehtu – må anerkjennes og vektlegges parallelt med forskningsbasert kunnskap i beslutningsprosessene om bruk og vern av land og ressurser. Sametinget vil bidra til at den tradisjonelle kunnskapen forvaltes med respekt for kunnskapsbærerne. Tradisjonell kunnskap skal inngå i beslutningsprosesser i dialog med de samiske samfunnene og slik tas aktivt i bruk i forvaltning av arealer og ressurser i samiske områder. Konsekvensutredninger skal gi beslutningsrelevant kunnskap om samisk arealbruk og tradisjonell kunnskap knyttet til dette.</p>
<p>Sametinget vil at det utvikles statlige retningslinjer for hvordan berørte reinbeitedistrikter og samiske rettighetshavere skal involveres i arbeidet for at sakene skal bli forsvarlig utredet.</p>
<p>Sametinget vil sikre reindrifta beitearealer, og slik gi mulighet for å styrke og utvikle reindrifta både som næring og som en viktig samisk kulturbærer. Sametinget vil at samiske lokalsamfunn skal ha tilgang til reine kyst- og havområder som gir rom både for et levedyktig fjord- og kystfiske, og for fiske til matauke og som rekreasjon. Tradisjonelt fiske og fangst skal ikke fortrenges av konkurrerende arealkrevende virksomhet. Sametinget vil arbeide for å opprettholde andelen dyrka mark i samiske områder, som grunnlag for framtidig matproduksjon.</p>
<p>Sametinget vil bruke innsigelsesmuligheten som følger av plan- og bygningsloven til å sikre naturgrunnlaget for samisk kultur og næringsutøvelse.</p>
<p>Vern av arealer i samiske områder, som naturreservater, nasjonalparker og landskapsvernområder, skal ha som formål å sikre naturgrunnlaget for samisk kultur og næringsutøvelse. Sametinget vil at all forvaltning av verneområder i Sápmi skal ta utgangspunkt i og sikre fortsatt tradisjonell samisk bruk av områdene. Naturmangfold bevares gjennom kontinuitet i samisk bruk. Sametinget vil at eventuell tilrettelegging for verdiskapning i nasjonalparker og andre større verneområder skal skje på en måte som ivaretar eksisterende samiske næringer.</p>
<p>Utmarksbruk - meahcásteapmi - er en viktig samisk kulturbærer. Tilgang til og mulighet for å bruke meahcci bidrar til å sikre framtidig bosetting og levekår i samiske områder. Kombinasjonsnæring er en nødvendig tilpasning til de omskiftelige ressursgrunnlagene i naturbasert næringsutøvelse. Styrket tilrettelegging for sanking til eget bruk, for næringsvirksomhet og til bruk i duodji må sikres for samiske lokalsamfunn. Sametinget vil synliggjøre betydningen av tradisjonell høsting, og å drøfte hvordan rammevilkårene kan forbedres for å ta vare på og utvikle denne høstningstradisjonen.</p>
<p>1.3   Meldingsprosessen og medvirkning</p>
<p>Sametingets forrige melding om miljø- og areal fra 2009, Leve i landet på landets vis hadde som hovedmål å sikre en bærekraftig utvikling i de tradisjonelle samiske bosettingsområdene. Meldingen tok utgangspunkt i at arealer og ressurser gir grunnlag for bosetting og næringsutøvelse i samiske bygder, og er en betingelse for å utvikle egen kultur og samfunnsliv. Meldingen ønsket å synligjøre det at tilgang og rettigheter til egne bosettingsområder og muligheten til å forvalte disse i samsvar med egne tradisjoner og verdier er avgjørende for videreføring av samisk kultur og levemåte.</p>
<p>Det samiske samfunnet har vært bredt involvert i arbeidet med utforming av denne meldingen. Samiske næringsorganisasjoner, lag- og foreninger, samt kommuner i samiske områder ble invitert til innspillsmøter på Røros, i Kautokeino, Evenes og Varangerbotn. I tillegg la sametingsrådet stor vekt på å legge til rette for et kunnskapsbasert debatt. Seks fagartikler med ulike tema innenfor areal- og ressursutnytting ble bestilt fra sentrale forskere med kunnskap om samiske forhold. Disse ble presentert på et fagseminar i november 2015. Artiklene er presentert i publikasjonen Perspektiver for fremtidig areal- og miljøpolitikk i Sápmi.</p>
<p>Høsten 2015 nedsatte Sametingsrådet ei ressursgruppe som skulle se på hvordan dagens forvaltning av utmarksressurser er tilpasset utmarksutøvernes behov. Resultater fra gruppas arbeid er publisert i rapporten Meahcci – et grunnlag for identitet, kultur og birgejupmi – Rapport fra Sametingets  arbeidsgruppe for utmark.</p>
<p>Sametingets plenum behandlet i desember 2015 forløperen for meldinga, Sametingsrådets redegjørelse om areal og miljø. Redegjørelsen satt søkelys på aktuelle spørsmål innen arealforvaltning på land og sjø, verneområdeforvaltning, utvinning av naturressurser, bruken av utmark og tradisjonell kunnskap i forvaltning. Meldingen som foreligger utdyper og konkretiserer de nevnte temaene.</p>
<p>1.4   Sentrale tema i meldingen</p>
<p>Tre tema har vært særlig sentrale i arbeidet med meldingen. Behovet for å styrke muligheten for reell medvirkning fra samiske samfunn og rettighetshavere i beslutninger om bruken og forvaltningen av arealer og ressurser er det første av disse temaene. Kapittel 4 i meldingen belyser og problematiserer dette og legger fram strategier for Sametingets videre arbeid.</p>
<p>Sikring av naturgrunnlaget for tradisjonelle næringer er det andre sentrale temaet. Sametinget registrerer med bekymring den tiltakende konkurransen om arealer i samiske områder. De tradisjonelle samiske brukere må ofte må vike til fordel for nye næringer som gruvedrift, energiindustri eller havbruksnæring. Sametingets mål og strategier for sikring av naturgrunnlaget for samisk kultur og næringsutøvelse blir drøftet i kapitlene 5, 6 og 7.</p>
<p>Det tredje sentrale temaet for arbeidet har vært synliggjøring av tradisjonell samisk utmarkbruk. Sametinget vil sikre muligheten for å videreføre kjente høstingstradisjoner og ressursbruk. Kapittel 8 beskriver problematikken og formulerer strategier for å opprettholde og styrke utmarkbruken.</p>
<p>Sametingmeldingen om areal og miljø formulerer mål og strategier for å sikre naturgrunnlaget for samisk kultur, samiske næringer og samfunnsliv. Meldinga stiller krav til styrket lovgivning, bedre samhandlingsprosesser og reelle muligheter for den samiske befolkningen til å delta i arealforvaltningsprosesser. Meldingen viser Sametingets prioriteringer innen fagfeltet og signaliserer en klar og framtidsrettet politikk.</p>
<p>2   Grunnlag for Sametingets areal- og miljøpolitikk</p>
<p>Sametingets politikk i areal- og miljøspørsmål bygger på samiske verdier, der nærhet til, kunnskap om og respekt for naturen er grunnleggende. Den samiske bruken og forvaltningen av arealer og naturressurser har skjedd ut fra et langsiktig perspektiv, med tanke på at kommende generasjoner også skal kunne livberge seg i de samme områdene. Internasjonale avtaler og konvensjoner om urfolk har stadfestet samenes status som urfolk og dette er blitt implementert i nasjonal lovverk i varierende grad. Dette sammen med Sametingets egne tidligere vedtak danner grunnlaget for denne meldinga. I det følgende gis det en oversikt over de sentrale dokumentene som har betydning for utforming av fremtidig poltikk.</p>
<p>2.1   Internasjonale urfolksrettigheter</p>
<p>Staten kan etter FNs konvensjon om sivile og politiske rettigheter (SP) artikkel 27 ikke foreta eller tillate inngrep i det materielle kulturgrunnlaget som medfører en nekting eller i vesentlig grad krenking  av utøvelsen av samisk kultur. I hvilken grad et tiltak vil medføre en nekting eller krenking av kulturutøvelse vurderes ut fra kriteriene: 1) graden av konsekvensutredning for miljø, næring, kultur og samfunn, 2) graden av sumvirkninger av tidligere og planlagte inngrep, 3) graden av reelle og effektive avbøtende tiltak, 4) nødvendigheten av tiltaket for offentlige formål forstått som proporsjonaliteten av inngrepet i forhold til rettighetsinnskrenkingen som den medfører for næring, kultur, eiendom, miljø mv., og 5) graden av tilrettelegging for konsultasjoner for å oppnå forhåndsinformert samtykke. Etter en helhetsvurdering av disse kriteriene skal de som er direkte påvirket av tiltaket kunne fortsette å utøve og utvikle sin kultur og opprettholde en lønnsomhet i sin tradisjonelle næring for at tiltaket ikke er i direkte strid med SP artikkel 27.</p>
<p>De pliktene som følger av SP artikkel 27 følger i stor grad også av ILO konvensjon 169 om urfolk og stammefolk i selvstendige stater (ILO 169), særlig artikkel 15 nr. 1. ILO 169 pålegger også statene plikten til å konsultere berørte urfolk, og særlig ved deres representative institusjoner om lover og administrative tiltak som kan påvirke de. Det vil dermed omfatte alle typer arealinngrep og offentlige reguleringer av arealbruk.</p>
<p>FNs erklæring om urfolks rettigheter som ble vedtatt av FNs Generalforsamling i 2007 er å forstås som uttrykk for internasjonal folkerettslig sedvane. Erklæringen fastslår urfolks rett til selvbestemmelse uttrykt både som selvstyre i saker som angår indre og lokale anliggender og gjennom å bli konsultert for å kunne oppnå et fritt og informert forhåndssamtykke.</p>
<p>2.2   Konvensjon om biologisk mangfold</p>
<p>Konvensjonen om biologisk mangfold er sentral dokument i internasjonal miljørett. Konvensjonens hovedmål er å bevare klodens biologiske mangfold, fremme bærekraftig bruk av ressursene og å dele godene av genetiske ressurser rettferdig. For urfolk er artikkel 8j i konvensjonen viktig. Den sier: <span type="quote">”Hver kontraherende Part skal så langt det er mulig og hensiktsmessig … under hensyntagen til sin nasjonale lovgivning, respektere, bevare og opprettholde urbefolknings- og lokalsamfunnenes kunnskaper, innovasjoner og praksis, som representerer tradisjonelle livsstiler av betydning for bevaring og bærekraftig bruk av biologisk mangfold, og fremme en bredere anvendelse av disse, med samtykke og medvirkning fra innehaverne av slike kunnskaper, innovasjoner og praksis, samt oppfordre til en rimelig fordeling av fordelene som følger av utnyttelsen av slike kunnskaper, innovasjoner og praksis;”</span></p>
<p>Denne artikkelen åpner for et betydelig innslag av medbestemmelse for urfolk over egen kunnskap, praksis, livsstil og fordeling av naturresursene.</p>
<p>2.3   Nasjonalt lovverk med betydning for forvaltning av arealer og miljø</p>
<p>Plan- og bygningsloven skal sikre samiske interesser ved forvaltning av grunn og ressurser. Paragraf 3-1, som angir oppgaver og hensyn i planlegging, sier at loven skal sikre naturgrunnlaget for samisk kultur, næringsutøvelse og samfunnsliv. Videre er Sametinget gitt rett til å fremme innsigelser til kommuneplanens arealdel og reguleringsplaner i spørsmål som er av vesentlig betydning for samisk kultur eller næringsutøvelse.</p>
<p>Naturmangfoldloven har i sin formålsparagraf en ordlyd som skal sikre grunnlaget for samisk kultur. Loven skal anerkjenne og vektlegge samisk tradisjonell kunnskap som en del av kunnskapsgrunnlaget ved offentlige beslutninger som berører naturmangfoldet.</p>
<p>I tillegg har blant annet kulturminneloven, reindriftsloven, motorferdselloven av 1982 sammen med forskrifter om ferdsel i utmarka, mineralloven, energiloven, havressurslova og akvakulturloven betydning for forvaltning av arealer og ressurser i tradisjonelle samiske områder. Finnmarksloven og Sametingets retningslinjer for endra arealbruk i utmarka i Finnmark gir også grunnlag for å sikre det materielle kulturgrunnlaget for samene.</p>
<p>2.4   Samerettsutvalget</p>
<p>Samerettsutvalget la fram sin utredning NOU 2007:13 med forslag om en konsultasjonslov, en styrings- og forvaltningslov for grunnen Statskog disponerer i samiske tradisjonelle områder utenfor Finnmark, og en kartleggingslov av eier- og bruksrettigheter i tradisjonelle samiske områder utenfor Finnmark. Det ble i tillegg foreslått endringer av plan- og bygningsloven, naturvernloven, reindriftsloven og bergverksloven. Endringene som er gjort i plan- og bygningsloven av 2009 og ny naturmangfoldlov av 2009 er vurdert i lys av Samerettsutvalget utredning. Dette er ikke gjort for ny mineralloven som ble vedtatt 2010. Regjeringen har heller ikke gjennomført konsultasjoner eller fremmet lovforslag knyttet til konsultasjoner, kartlegging og styring av land- og ressurser i tradisjonelle samiske områder utenfor Finnmark.</p>
<p>Oppfølgingen av Samerettsutvalgets forslag er av betydning for en breiere og bedre ivaretakelse av naturgrunnlaget for samisk kultur for hele det tradisjonelle samiske området. Sametinget er derfor opptatt av at det skjer en fortgang i oppfølgingen av Samerettsutvalgets utredning.</p>
<p>2.5   Norsk-svensk reinbeitekonvensjon</p>
<p>Norsk-svensk reinbeitekonvensjon hviler på sedvanerett opparbeidet gjennom den grenseoverskridende reindrifta gjennom flere hundre år. I dag står vi overfor en situasjon hvor reindrifta i konvensjonsområdet står uten en gjeldende konvensjon. Dette er en uholdbar situasjon.</p>
<p>Det ble underskrevet en konvensjon mellom partene i 2009, men på grunn av sterk motstand ble den ikke ratifisert. Den samiske arbeidsgruppa, bestående av NRL, SSR og Sametingene i Norge og Sverige, leverte i mars 2014 et forslag til norsk og svensk regjering. I dette forslaget til ny konvensjonstekst la arbeidsgruppa vekt på større mulighet til samarbeidsavtaler mellom samebyer og reinbeitedistrikt. I tillegg foreslo man konfliktløsningsmodeller. Arbeidsgruppa pekte også på behovet for rettighetsavklaringer og kompensasjon for tapt beiteland med alternative beiteområder.</p>
<p>Det vil være et paradoks om den grenseoverskridende reindriften sikres gjennom konvensjonen, for deretter å være truet av arealinngrep fra annet hold. For den samiske arbeidsgruppa var det viktig å ha fokus på den samiske reindrifta i området, og ikke den norske og svenske reindrifta. Dette fordi man tror at det er gjennom et allsamisk perspektiv at løsninger kan finnes.</p>
<p>2.6   Sametingets egne vedtak</p>
<p>Sametingets planveileder som ble vedtatt i 2010 har vært førende dokument for Sametingets deltakelse i planlegging etter plan- og bygningsloven og er fortsatt aktuell.</p>
<p>Sametinget har også vedtatt Strategi for sikring og utvikling av samisk kultur ved energiutbygginger,  senere omtalt som Sametingets energistrategi. I tillegg har Sametingsrådet fremmet redegjørelser om reindrift og utvikling av sjøsamiske områder og er i gang med å utarbeide en melding om duodji. I tillegg har Sametingets plenum tatt stilling til forvaltning av fornybare ressurser på Finnmarkseiendommens grunn blant annet gjennom vedtak i SP/19/14. Sametingets plenum har også vedtatt Sametingsmelding om høyere utdanning og forskning. Disse dokumentene er med og danner grunnlag for dette meldingsarbeidet.</p>
<p>Sametingsrådet fremmet en redegjørelse om rovviltpolitikk i 2013. Sametingets målsetting i rovviltpolitikken er å redusere tap forårsaket av rovvilt betraktelig slik at reindriftsnæringen og jordbruksnæringen kan bruke tradisjonelle beiteområder til beiting. Sametinget skal ha fokus på folkeretten i forhold til rovviltpolitikken og forvaltningen av denne, og arbeide for en sterkere lokal medbestemmelse i forhold til forvaltningen av rovvilt. Denne redegjørelsen gjelder fortsatt og legger til grunn også i areal- og miljømeldingen selv om tema rovvilt ikke behandles nærmere.</p>
<p>Også Sametingets deltakelse i areal- og miljøforvaltning gjennom enkeltsaker i form av medvirkning og konsultasjoner har bidratt til å utforme Sametingets areal- og miljøpolitikk. Erfaringene fra enkeltsaker, som spørsmål om utvinning av mineraler og andre ressurser fra tradisjonelle samiske områder, bidrar til å løfte opp viktige problemstillinger som det er også behov for å ta stilling til politisk.</p>
<p>3   Utviklingstrekk som vil påvirke samiske samfunn</p>
<p>Klimaendringer, økt interesse for utvinning av naturressurser, demografiske endringer og mulige endringer i fylkes- og kommunestrukturen vil påvirke utviklingen i samiske samfunn betydelig. Sametingets arbeid innenfor areal- og miljøspørsmål vil legge dette til grunn.</p>
<p>3.1   Ressurser i nordområdene – til gode for det samiske samfunnet</p>
<p>Tradisjonelle samiske områder har fortsatt mye inngrepsfri natur og et tilsvarende rent miljø, som samene har forvaltet i generasjoner på en varsom måte. Disse ressursene er det økende ønske om å utnytte. Petroleumsressursene i store deler av Barentshavet er fortsatt uutforsket. Presset for å tillate leiting etter olje og gass i nordlige havområder kommer til å øke i årene som kommer. Mineralnæringen trenger nye drivverdige forekomster for fremtidig vekst. Satsing på klimavennlig energi gjør at store arealer i fjellområdene ønskes avsatt til vindkraftproduksjon. Samtidig legges det opp til en økning i havbruksnæringen. Som følge av klimaendringer er nordlige havområder mer og mer attraktiv med sin foreløpig kaldere havtemperatur og tilsynelatende ubrukt kystareal.</p>
<p>En av de viktigste rammebetingelsene for utnyttelse av ressurser i nord er en avklaring av rettigheter til disse. Som urfolk har vi samer rett til å få anerkjent våre rettigheter til land og ressurser, og til å blir konsultert for å oppnå et fritt informert forhåndssamtykke i spørsmål om offentlige tillatelser til utnyttelse og forvaltning av ressursene i våre områder. Oppfølging av Samerettsutvalgets utredning NOU 2007:13, som i hovedsak omfatter spørsmålet om samiske land- og ressursrettigheter utenfor Finnmark, har så langt ikke blitt fulgt opp av regjeringen.</p>
<p>Sametingets energistrategi fra 2013 slår fast at all ressursutvinning skal styrke samiske lokalsamfunn. Dette vil være et viktig prinsipp for Sametinget også i årene framover. Strategier og tiltak for utnyttelse av naturresurser i tradisjonelle samiske områder må utformes og gjennomføres i tett samspill mellom myndighetene, næringsaktører, Sametinget og samiske rettighetshavere. Sametinget ønsker partnerskap med både myndigheter og næringslivet, der vi sammen kan utvikle regionen til det beste for kulturene og folkene i nord.</p>
<p>3.2   Klimaendringene påvirker naturen og samfunnene i nord</p>
<p>Klimaendringene skjer over dobbelt så raskt i Arktis enn ellers i verden. Det er antatt at det kan bli mellom 4 til 6 grader varmere i Nord-Norge fram mot 2050. Temperaturøkningen og endringene i klimaet kommer til å påvirke både økosystemene og samfunnene i nord. De som er mest avhengig av naturen vil påvirkes sterkest av endringene. Samisk kultur og samiske næringer vil selvsagt også påvirkes av klimaendringene, og det vil derfor være behov for en klimatilpasning slik at det samiske samfunnet blir mindre sårbart for klimaendringene.</p>
<p>Mekanismene som påvirker klimaet er mange, sammensatte og komplekse. Det er vanskelig å lage detaljerte og fullstendig korrekte beregninger av alle effekter som følger med et endret klima. Men det er forskningsfaglig enighet om at nedbøren vil øke, og at ekstremvær vil forekomme oftere. Havet blir varmere, og viktige fiskearter som torsk og lodde kan endre sin utbredelse mot nord og øst. Samtidig trekker mer varmekjære arter inn i Barentshavet og kan utkonkurrere artene, som lever der i dag. Skogen brer seg nordover og i høyden på bekostning av fjell og vidde.</p>
<p>Naturbaserte næringer får både nye muligheter og nye utfordringer. Klimaendringene i Arktisk vil gi grunnlag for økt landbruksproduksjon. Jordbruket i Nord-Norge kan profitere på klimaendringene om de klarer å tilpasse seg de nye utfordringene. Lengre vekstsesong gjør det for eksempel mulig å gjennomføre to slåtter i året i stedet for bare en. Men nordlig økologisk planteproduksjon har i dag en særfordel på grunn av klimaet. Denne særfordelen kan bli svekket på grunn av økt temperatur og økt fuktighet, som fører til større sannsynlighet for sykdom og parasittangrep.</p>
<p>Lengre vekst- og barmarkssesong kan også gi fordeler for reindriftsnæringen. Men vi ser også at temperatursvingninger rundt frysepunktet på vinteren gjør at reinen får problemer med å nå ned til beitene på grunn av ising, og økt temperatur sommerstid gir mer sykdoms- og parasittplager. Reindriftens etablerte flyttemønster utfordres av tidlig tining, og sein gjenfrysning av elver og vann. Kortere snøsesong medfører også utfordringer for reingjeting. De samlete effekten på reindriften kan medføre behov for endringer i både arealbruk og flokkstruktur.</p>
<p>For at samiske næringer og lokalsamfunn skal kunne tilpasse seg til klimaendringer må forvaltningen ta hensyn til klimaeffektene på de økosystemene som danner grunnlaget for tradisjonelle samiske næringer. Dette betyr aktiv bruk av et fore-var-prinsipp, som gir større mulighet for fleksibilitet i møte med det ukjente. Staten Norge må anerkjenne samenes tradisjonelle kunnskap, innovasjoner og praksis, som troverdige verktøy i arbeidet med klimaendringer. Staten må også bidra til at samiske lokalsamfunn er i stand til å møte utfordringer som vil inntreffe.</p>
<p>3.3   Arealforvaltning i kommuner etter kommunereformen</p>
<p>Regjeringen Solberg ønsker færre og større kommuner og har lagt dette til grunn i Stortingsmelding om kommunereformen (Meld. St.14 (2014-2015)). Som følge av stortingsmeldingen og for å støtte opp samiske kommuner har Sametinget gjennom eget utredningsarbeid identifisert utfordringer og muligheter for forvaltning av arealer og ressurser som kan oppstå i kommunereformen.</p>
<p>Rapporten Kommunereformen og samiske interesser konkluderer med at større kommuner kan gi forskjellig utfall for de tradisjonelle samiske næringene. For reindriften kan arealmessig større kommuner på den ene side være en fordel ved at det i større grad muliggjør en helhetlig arealplanlegging for reindrifta. Det blir færre kommuner og overordna arealplaner å forholde seg til, noe som kan lette den administrative oppfølgingen for reinbeitedistriktene. På den andre siden vil  større kommuner kunne resultere i at reindrifta i større grad blir marginalisert og usynliggjort i den kommunale sakshåndteringen, noe som lett medfører at reindriftas arealbehov nedprioriteres.</p>
<p>For kyst- og fjordfiskere kan større kommuner også gi forskjellige utfall. I de senere årene har kommuner blitt oppfordret til å utarbeide interkommunale kystsoneplaner. Større sammenhengende havområder kan gi mulighet for mer helhetlig og forutsigbar planlegging, som tar hensyn til fjordsystemenes bæreevne i forhold til belastningen fra akvakultur og annen aktivitet. Men samtidig opplever Sametinget at det er utfordrende for lokale brukere og fiskeriinteresser å bli hørt i planlegging for bruken av kyst- og havområder. Mulighet for medvirkning kan svekkes dersom avstanden mellom lokale brukere med tradisjonell kunnskap og kommunale planmyndigheter blir større.</p>
<p>En sentral utfordring som rapporten påpeker, er at lokalsamfunn og samiske bygders interesser i større kommunestrukturer lettere kan tilsidesettes enn i mindre. Rapporten anbefaler at det bør sikres mekanismer som gjør at samiske interesser, lokale grupper og grender ikke får mindre gjennomslag for sine interesser i kommunale planprosesser etter kommunereformen. Videre må det sikres at tradisjonell kunnskap, lokale kunnskaper og interesser blir synlige, og er en viktig del av beslutningsgrunnlaget i planprosessene også i de nye storkommuner.</p>
<p>Rapporten peker også på at konsekvensene av endring av kommunestrukturen vil være ulike avhengig om kommuner per i dag har et samisk flertall eller et samisk mindretall. Det vil være et tilbakeslag for utvikling av samisk offentlighet og funksjonelle samiske samfunnsutviklingsområder dersom det etter kommunereformen ikke lenger vil finnes samiske flertallskommuner.</p>
<p>Sametingets plenum har i sak 045/14 behandlet kommunereformen. Sametinget mener blant annet at kommunenes konsultasjonsansvar ovenfor samiske interesser bør fastsettes i lov. Det må etableres mekanismer for kommunenes gjennomføring av konsultasjoner overfor representative samiske interesser for tiltak og beslutninger som kan få direkte betydning for samisk språk, kultur, næringsutøvelse og samfunnsliv.</p>
<p>En marginal og truet tilstedeværelse av samisk kultur, næring og samfunnsliv skal også være et argument for at samiske interesser skal prioriteres og fremmes i kommunene. I kommuner med mindretall av samisk befolkning må det derfor sikres mulighet for gjennomslag for deres saker.</p>
<p>3.4   Fraflytting og urbanisering endrer samiske bygder</p>
<p>Det samiske bosettingsområdet har opplevd store endringer i befolkningen i løpet av de siste tiårene. Det har vært en folketallsnedgang på 16 % fra år 1990 til 2010 i virkeområdet for Sametingets tilskuddsordninger for næringsutvikling, STN-området. Befolkningsutviklingen har vært lignende i de sørsamiske kommunene i forvaltningsområdet for samisk språk, Røyrvik og Snåsa. I Røyrvik gikk folketallet ned 33 % og i Snåsa var nedgangen 15 % i tidsperioden 1990-2010.</p>
<p>I samme perioden har STN-kommunene gjennomgått en kraftig aldringsprosess, ikke ulik andre områder i nord. Hovedgrunnen til folketallsnedgangen og aldringen er at utflytting av de årskullene som vokste opp på 1970 og 1980-tallet er større enn innflytting. Befolkningsveksten i Nord-Norge har kommet de regionale sentra til gode. Bodø i Nordland, Tromsø i Troms samt Alta og Hammerfest i Finnmark har hatt betraktelig større befolkningsvekst enn områdene i fylkene ellers. Også mange samer søker seg til bysentra.</p>
<p>Primærnæringene har stor betydning for sysselsetting i samiske lokalsamfunn. Både reindrift, landbruk og fiske er viktige selv om alle har opplevd nedgang i sysselsetting i det siste tiåret. Kun i kommunene Kautokeino og Karasjok har man opplevd økning i antall sysselsatte i reindrift, og i fiskeri har kun kommunene i Øst-Finnmark hatt vekst i antall sysselsatte. Kvinner er fortsatt underrepresentert i primærnæringene selv om rekruttering av kvinner til landbruk har vært positiv i Finnmark de siste årene. Andelen offentlige arbeidsplasser er relativt høy i de samiske kommunene. Samiske institusjoner, som Sametinget, Sámi Allaskuvla og språk- og kultursentraene som Árran og Saemien Sijte, er viktige for mange kommuner.</p>
<p>Aldring av befolkningen i kombinasjon med utflytting gir utfordringer for hvordan samiske bygdene og lokalsamfunn kan fungere. Færre får sin inntekt av primærnæringene eller er avhengig av naturressurser for selvberging. Gårder gjøres om til fritidseiendommer og flere ønsker seg hytte i tilknytning til slektens høstingsområder. Primærnæringene, som reindrift, jordbruk og fiske, utfordres med nye for inntjeningsmuligheter som gruvevirksomhet og reiseliv. For samisk ungdom velger å bosette seg i sine hjembygder vil tilgang til utmarka og naturressursene kunne være avgjørende for livskvaliteten. Det er en utfordrende oppgave for samiske kommuner å finne strategier som ivaretar naturgrunnlaget, samtidig som det er behov for nye arbeidsplasser for å opprettholde bosettingen. Sametinget ønsker å være en partner og en støttespiller i dette arbeid.</p>
<p>4   Samvirke mellom samiske interesser og offentlige myndigheter</p>
<p>Et godt samvirke mellom samiske interesser og offentlige myndigheter i beslutninger knyttet til areal, naturvern og ressursutvinningsforvaltning er avgjørende for at naturgrunnlaget for samiske kultur sikres. Sametinget legger til grunn at det relevante kunnskapsgrunnlaget skal også omfatte tradisjonell kunnskap.</p>
<p>4.1   Konsultasjoner med statlige myndigheter ved forvaltning av arealer og ressurser</p>
<p>Sametingets mål er at Sametinget og samiske interesser og rettighetshavere skal ha en reell mulighet til å bli konsultert av staten for å kunne gi et fritt forhåndsinformert samtykke til planer og tiltak knyttet til areal- og ressursforvaltning. Denne retten skal lovfestes.</p>
<p>Samene har over generasjoner forvaltet og nyttiggjort seg av ressurser og arealer i sine tradisjonelle bosettingsområder. Lover, planer og tiltak som påvirker denne bruken kan ikke vedtas uten at vi blir konsultert om dette. Vi skal også kunne delta direkte i den offentligrettslige forvaltningen av naturressursene og miljøet.</p>
<p>Sametinget og staten Norge har formalisert det folkerettslige kravet om konsultasjoner i konsultasjonsavtalen fra 2005. Staten skal i god tro konsultere med Sametinget og direkte berørte samiske interesser med siktemål om å oppnå enighet før det eventuelt gis tillatelse til prosjekter, som berører våre landområder, sjøområder, og andre ressurser. Der myndigheten til å fatte vedtak overføres fra staten til en underliggende etat, skal plikten til å konsultere også følge med. Dersom det er uenighet i saken må det synliggjøres i dokumentet som leder fram til vedtaket.</p>
<p>Sametinget har også en egen avtale med klima- og miljøverndepartementet fra 2007 om retningslinjer for verneplanarbeid etter naturvernloven i samiske områder. I tillegg har Sametinget en avtale om  gjennomføring av konsultasjoner med NVE fra 2009.</p>
<p>Konsultasjonsavtalen med staten er et godt grunnlag for gjennomføring av konsultasjoner i spørsmål om areal- og miljøforvaltning. Sametinget har fått gjennomslag for egne interesser i flere spørsmål, særlig i konsultasjoner med Olje- og energidepartementet om energiutbygginger. Ett eksempel på dette er Fálesrášša vindkraftutbygging i Kvalsund kommune som ble avslått på grunn av de negative virkningene for reindriften i området.</p>
<p>Det har vært motstridende oppfatning av konsultasjonsprosedyrene og gjennomføringen av konsultasjonene med NVE. Til tross for Sametingets anmodninger ønsker ikke NVE å konsultere om utfallet i konsesjonssakene, og konsultasjonsavtalen begrenser til konsultasjonene å gjelde kun tiltak, som er underlagt konsekvensutredningsplikt etter forskrift om konsekvensutredninger. Dette betyr at kun større vann- og vindkraftanlegg omfattes av avtalen mens man ser at det kan være den samla belastningen av flere mindre vannkraftverk som blir avgjørende for hvilke konsekvenser kraftutbygging har. I tillegg er det uenighet om tiltakshavere er pålagt å utrede den samlede belastningen for berørte reinbeitedistrikter.</p>
<p>Retningslinjer for verneplanarbeid i samiske områder gir et godt grunnlag for å involvere samiske interesser i verneprosessene. Imidlertid opplever Sametinget at det er varierende kjennskap til avtalen i de ulike forvaltningsinstanser og hos fylkesmennene. Det er potensiale for å gjøre retningslinjene bedre kjent både hos verneområdeforvalterne og fylkesmennene.</p>
<p>Mål:</p>
<p>Samiske interesser og rettighetshavere skal ha en reell mulighet til å bli konsultert for å kunne gi et fritt forhåndsinformert samtykke til planer og tiltak knyttet til areal- og ressursforvaltning. Denne retten skal lovfestes.</p>
<p>Strategier:</p>
<list><p type="listitem">Sametinget vil forbedre konsultasjonene med NVE. Avtalen med NVE om gjennomføring av konsultasjoner gjennomgås og revideres før videreføring.</p>
<p type="listitem">Sametinget vil arbeide for at sentrale og regionale myndigheter skal opparbeide seg kunnskaper om urfolksspørsmål og få bedre kjennskap til konsultasjonsavtalen og retningslinjer for verneplanarbeid i samiske områder</p>
</list><p>4.2   Samvirke med samiske interesser i kommunal planlegging</p>
<p>Sametingets mål er at samiske interesser lokalt skal ha mulighet til å bli konsultert i beslutninger, som berører naturgrunnlaget for deres virksomhet. Sametingets innsigelse skal bidra til å sikre naturgrunnlaget for samisk kultur og næringsutøvelse.</p>
<p>Samer er bosatt i de fleste kommuner i Norge, men behovet og muligheten for særskilt forpliktende involvering i kommunale planprosesser varierer. For Sametinget er det avgjørende at samer skal kunne delta i beslutninger om bruken og forvaltningen av våre tradisjonelle arealer: vidder og skog, vann, kyst og sjø, meáhcci og jordbrukets kulturlandskap.</p>
<p>Enhver som fremmer planforslag har ansvar til å legge til rette for medvirkning. Dette følger av plan- og bygningslovens §5-1. Kommuner har en særlig ansvar å sikre medvirkning fra grupper som kan kreve spesiell tilrettelegging, herunder samer. Denne plikten til å legge til rette for medvirkning er ikke så omfattende som en konsultasjonsplikt. Det mangler fortsatt en lovmessig fastsetting av kommunenes konsultasjonsplikt overfor berørte samiske interesser og rettighetshavere.</p>
<p>Innsigelsesmyndigheten, som Sametinget har i plan- og bygningsloven, er en måte å oppfylle folkerettens konsultasjonsforpliktelser. Sametingets innsigelsesmyndighet skiller seg dermed vesentlig fra de øvrige myndigheters mulighet til å fremme innsigelse.</p>
<p>Gjennom Retningslinjer for innsigelse i plansaker etter plan- og bygningsloven (H-2/14) ønsket regjeringen å stramme inn bruken av innsigelser fra statlige og regionale myndigheter. Fylkesmannens rolle som statlig samordner av innsigelser ble også styrket. I Nasjonale forventninger til regional og kommunal planlegging fra 2015 slår regjeringen blant annet fast at det kommunale selvstyret skal vektlegges når regionale- og statlige myndigheter vurderer å fremme innsigelse. Sametingets innsigelsesmyndighet har en folkerettslig begrunnelse og kan ikke svekkes gjennom samordning eller kravet om vektlegging av lokalt selvstyre.</p>
<p>Sametinget kan fremme innsigelse i saker som er av vesentlig betydning for naturgrunnlaget for samisk kultur og næringsutøvelse. Hva som er <span type="quote">«av vesentlig betydning»</span> er til enhver tid opp til Sametinget å vurdere. Sametinget har ansvaret for å ta en samlet avveining og vurdering om når saken er så viktig at innsigelsen fremmes.</p>
<p>Kommunal- og moderniseringsdepartementets oversikt om innsigelser fra 2014 viser at Sametinget sto for én prosent av alle innsigelser. Samtidig sto fylkesmannen for over halvparten av alle innsigelsene. Sametingets innsigelser har vært fremmet på grunn av inngrep i naturgrunnlaget for reindrift, tradisjonell kystnære fiskeri, utmarksbruk og samiske kulturminner. Innsigelsene har også vært begrunnet med mangelfulle konsekvensutredninger og manglende medvirkning i planarbeidet.</p>
<p>Etter Sametingets syn er departementets sluttbehandling av våre innsigelser konsultasjonspliktig og vi mener at staten ikke kan se bort fra dette i saker som er av avgjørende betydning for vår kultur og næring. Ett eksempel på dette er sluttbehandling av innsigelsene til reguleringsplanen for Nussir-gruve i Kvalsund kommune, som statsråden ikke anså å være konsultasjonspliktig.</p>
<p>Sametinget ser det som avgjørende at samiske interesser og rettighetshavere sikres retten til å bli konsultert i spørsmål som berører vårt naturgrunnlag. Selv om konsultasjonsplikten så langt ikke er fastsatt i lov, gjelder denne folkerettslige plikten også for lokale og regionale myndigheter. Det er viktig å få styrket mulighetene for en reell og aktiv deltakelse for samiske interesser og rettighetshaver i beslutningsprosessene om endret bruk av arealer og naturgrunnlag. For å oppnå dette i kommunal forvaltning bør kunnskapen om samisk kultur, samfunnsforhold og rettigheter økes. Samiske interesser og rettighetshavere må samtidig få styrket sin kapasitet og kompetanse til å delta i beslutningene.</p>
<p>Mål:</p>
<p>Samiske interesser lokalt skal ha mulighet til å bli konsultert om beslutninger som berører naturgrunnlaget for deres virksomhet. Sametingets innsigelse skal bidra til å sikre naturgrunnlaget for samisk kultur og næringsutøvelse</p>
<p>Strategier:</p>
<list><p type="listitem">Sametinget vil at Stortinget lovfester samenes rett til å bli konsultert i arealsaker som direkte berører oss og våre interesser.</p>
<p type="listitem">Sametinget skal bruke sin innsigelsesmyndighet for å sikre naturgrunnlaget for samisk kultur og næringsutvikling for fremtidige generasjoner.</p>
<p type="listitem">Sametinget skal utvikle sin egen veilederrolle ovenfor kommunene med tanke på at de skal bedre kunne legge til rette for reel medvirkning av direkte berørte samiske interesser.</p>
</list><p>4.3   Samiske rettighetshavernes kapasitet til deltakelse i beslutningsprosessene</p>
<p>Sametingets målsetting er at samiske rettighetshavere og interesser skal ha kapasitet og kompetanse til en likeverdig samhandling og forhandling med industrien, staten og rettssystemet.</p>
<p>Samiske rettighetshavere og interesser er økonomisk og kapasitetsmessig i en svak situasjon i møte med selskaper, som har interesser for utvinning og utnyttelse av ressurser i deres områder. Samhandling og forhandling skjer derfor i et asymmetrisk maktforhold. Det er et behov for å styrke samiske rettighetshavere kompetanse og kapasitet i beslutningsprosesser om bruken av arealer og ressurser.</p>
<p>Sametinget har støttet initiativ for å styrke samiske rettighetshaveres kompetanse og kapasitet i møte med større utbyggingsaktører gjennom blant annet Stiftelsen Protect Sápmi. Stiftelsen bistår i forhandlinger på vegne av samiske interesser og rettighetshavere i møte med utbyggere og interesser. Sametinget mener at selskaper og store grunneiere, som disponerer over grunn med samiske ettigheter, kan være tjent med å støtte et slikt initiativ.</p>
<p>Fra 2015 har Sametinget etablert en søknadsbasert tilskuddspost for å følge opp samiske rettigheter til arealer og ressurser. Ordningen prioriterer støtte for juridisk bistand til samiske rettighetshavere i saker, som må føres for domstolene og som er av prinsipiell karakter for ivaretakelse av land- og ressursrettigheter. Videre prioriteres støtte til ordninger for veiledning og forundersøkelser for at kollektive krav fremmes overfor Finnmarkskommisjonen. I tillegg prioriteres støtte til nettverk og organisasjoner, som arbeider for anerkjennelse av land- og ressursrettigheter utenfor Finnmark.</p>
<p>Sametinget ser behov for å styrke arbeidet med å gjøre samiske rettighetshavere i stand til å fremme krav om sikring og bevaring av deres arealer og ressurser. Reinbeitedistriktene får tilskudd over reindriftsavtalen for slikt arbeid, men dette er langt ifra tilstrekkelig. Andre samiske næringer, utmarksbrukere eller bygdelag har ikke statlig tilskudd for rettighetsarbeid tilgjengelig. Etablering av slike støtteordninger må nødvendigvis skje i tett samarbeid med samiske næringsorganisasjoner og institusjoner.</p>
<p>Mål:</p>
<p>Samiske rettighetshavere og interesser skal ha kapasitet og kompetanse for en likeverdig samhandling og forhandling med industrien, staten og rettssystemet</p>
<p>Strategier:</p>
<list><p type="listitem">Sametinget vil styrke samiske rettighetshaveres muligheter til å kunne gi sitt frie og informerte forhåndssamtykke til forespørsler om utvinninger av naturressurser</p>
<p type="listitem">Sametinget vil styrke støtteordninger for samiske rettighetshavere. Sametinget skal samhandle med samiske organisasjoner og institusjoner med tanke på styrking av rettighetshavernes posisjon i forhold til utbyggingsinteressene.</p>
</list><p>4.4   Árbediehtu - en ressurs for forvaltningen</p>
<p>Sametingets målsetting er at samisk tradisjonell kunnskap – árbediehtu – må anerkjennes og vektlegges parallelt med forskningsbasert kunnskap i beslutningsprosessene om bruk og vern av land og ressurser. Sametinget vil bidra til at den tradisjonelle kunnskapen forvaltes med respekt for kunnskapsbærerne og at slik kunnskap kan inngå i beslutningsprosesser i dialog med de samiske samfunnene og slik tas aktivt i bruk i forvaltning av arealer og ressurser i samiske områder.</p>
<p>Árbediehtu, tradisjonell samisk kunnskap, er vår forståelse av forsvarlig forvaltning av naturresurser, og menneskets plass i naturen. Dette har vi nyttiggjort oss for overlevelse over tid. Denne kunnskapen er overført fra generasjon til generasjon gjennom kontinuerlig bruk av høstings- og bruksområdene våre, og gjennom fortellinger og ritualer. Kvinner har hatt og har en viktig rolle i overføring av tradisjonell kunnskap gjennom barneoppdragelse. Tradisjonell kunnskap er grunnleggende for at vi kan videreføre vår kultur og forståelser til kommende generasjoner.</p>
<p>Konvensjonen om biologisk mangfold, artikkel 8j, slår fast at statene skal respektere, bevare og opprettholde urbefolkningenes- og lokalsamfunnenes kunnskap, innovasjoner og praksis i bruk og bevaring av biologisk mangfold. Naturmangfoldlovens § 8 setter krav om at det skal legges vekt på kunnskap basert på generasjoners erfaringer gjennom bruk av og samspill med naturen, herunder samisk bruk, ved alle beslutninger som berører naturmangfoldet.</p>
<p>På tross av lovens anerkjennelse av tradisjonell kunnskap, er det utfordrende for forvaltningen å ta i bruk samisk tradisjonell kunnskap i praksis. Árbediehtu er lite dokumentert og lite tilgjengelig i skriftlige kilder eller kartdata. Det er i tillegg varierende kunnskap hos forvaltningsmyndighetene om hva tradisjonell kunnskap betyr og hvordan man bør inkludere dette i beslutningsprosessene. Videre kan utfordringen være at man anser og nedgraderer tradisjonell samisk kunnskap til å være et partsinnlegg i arealrettighetsspørsmål, og ikke en del av kunnskapsgrunnlaget. Tradisjonell kunnskap må benyttes i tett dialog med samiske rettighetshavere, berørte parter og med respekt for kunnskapsbærerne.</p>
<p>Forskriftene om konsekvensutredning slår fast at utredningene skal ta utgangpunkt i foreliggende kunnskap og nødvendig oppdatering av denne. I tillegg påpekes det at der hvor slik kunnskap ikke foreligger om viktige forhold, skal det i nødvendig grad innhentes ny kunnskap. Sametinget mener at planmyndighetene i større grad bør forpliktes til å innhente ny kunnskap om tradisjonell samisk bruk av arealer og ressurser og hvilken betydning dette har for samene. Sametingets plenum har i sak 008/16 om Sametingsmelding om høyere utdanning og forskning vedtatt at Sametinget vil bidra til at et senter for samisk tradisjonskunnskap etableres. Dette vil være et viktig bidrag til å gjøre tradisjonell samisk kunnskap tilgjengelig og anerkjent.</p>
<p>Mål:</p>
<p>Samisk tradisjonell kunnskap – árbediehtu - må anerkjennes og vektlegges parallelt med forskningsbasert kunnskap i beslutningsprosessene om bruk og vern av land og ressurser. Sametinget vil bidra til at den tradisjonelle kunnskapen forvaltes med respekt for kunnskapsbærerne og at slik kunnskap kan inngå i beslutningsprosesser i dialog med de samiske samfunnene og slik tas aktivt i  bruk i forvaltning av arealer og ressurser i samiske områder.</p>
<p>Strategier:</p>
<list><p type="listitem">Sametinget vil arbeide for at det skal utvikles forpliktende retningslinjer for hvordan samisk tradisjonell kunnskap skal inkluderes i utrednings- og planleggingsprosesser.</p>
<p type="listitem">Sametinget vil bidra til at forvaltere av arealer og ressurser har forutsetninger til å verdsette og anvende tradisjonell samisk kunnskap, árbediehtu. Dette skal gjøres gjennom samarbeid og i gjensidig dialog med utdannings- og faginstitusjoner, samiske rettighetshavere, berørte parter og kunnskapsbærerne.</p>
</list><p xml:lang="dan">4.5   Konsekvensutredninger</p>
<p>Sametingets målsetting er at konsekvensutredninger skal gi beslutningsrelevant kunnskap om samisk arealbruk og tradisjonell kunnskap knyttet til dette.</p>
<p>De tradisjonelle samiske næringene som reindrift, fjordfiske, jordbruk, kombinasjonsnæringer og utmarkshøsting bruker naturen og ressursene på en allsidig og variert måte. Bruken er avhengig av naturmiljøet og ressursene som en helhet. En slik helhetlig bruk krever også en helhetlig tilnærming til forvaltning av ressursene. På tross av lovmessige forpliktelser, så skjer dette ikke bestandig i praksis.</p>
<p>Areal- og reguleringsplaner, som kan ha vesentlige konsekvenser for miljø og samfunn, skal gi en særskilt vurdering og beskrivelse av disse konsekvensene. Forskriftene for konsekvensutredning av 2014 gir nærmere beskrivelse av hvilke tiltak som krever en slik utredning, og hvilke forhold som skal belyses. Konsekvensutredninger skal blant annet vurdere tiltakets følger for kulturminner og kulturmiljø, utøvelse av samiske utmarksnæringer og reindriftens særverdiområder. Videre skal den samlede belastningen av planlagte og gjennomførte planer og tiltak vurderes.</p>
<p>Lovkommentaren til plan- og bygningslovens §3-1 punkt c nevner spesifikt at der hvor reindriftsinteresser blir berørt, skal de samlede effektene av planer og tiltak innenfor det enkelte reinbeitedistriktet vurderes. Det viser seg å være utfordrende å beskrive den samlede belastningen av eksisterende og planlagte tiltak. På det ene side strekker reinbeitedistrikter seg over flere administrative enheter, både kommuner og fylker. På det andre side kan en slik arbeid være ressurs- og kompetansekrevende å utføre.</p>
<p>I saker som behandles etter vannressursloven og energiloven blir heller ikke søkere pålagt å utrede den samlede belastningen eksisterende og planlagte tiltak for reindrifta. I stedet har NVE valgt sjøl å gjøre en slik vurdering i sine vedtaksdokumenter. Sametinget mener dette er en uheldig praksis og har i slike tilfeller fremmet innsigelse.</p>
<p>For fiskere i sjøsamiske kyst- og fjordområder er utfordringen at forskningsresultatene om havbrukets konsekvenser for villfisken ikke er entydige. Forskning har ikke klart å fastslå hvorvidt utslipp og bruk av kjemikalier i havbruk påvirker villfiskens vandringsmønstre og gyteadferd. Konsesjonssøknader om akvakultur blir sjelden pålagt å utrede samla belastning av planlagte tiltak i fjordsystemet. Brukere av kyst- og havområder blir også i liten grad lyttet til når de melder om bortfall av eller nedgang i fangst.</p>
<p>Sametinget mener at konsekvensutredninger skal inkludere samisk tradisjonell kunnskap og de lokale  brukernes erfaringer. Sametinget krever at det rettes oppmerksomhet mot en helhetlig kunnskapsinnhenting, som tar hensyn til tradisjonelle samiske næringenes behov. For reindriftsnæringen kan tiltak ha alvorlige konsekvenser dersom man ikke ser på distriktenes virksomhet samlet sett. I kyst- og fjordområdene er fiskeriene avhengige av at man ser på fjordenes bæreevne som en helhet. Mangel på entydig forskningskunnskap burde fordre til en fore-var-holdning i alle arealdisponeringene i viktige gyteområder.</p>
<p>Mål:</p>
<p>Konsekvensutredninger skal gi kunnskap om og ta hensyn til den helhetlige samiske arealbruken og tradisjonell kunnskap knyttet til dette.</p>
<p>Strategi:</p>
<list><p type="listitem">Sametinget arbeider for at alle beslutningsprosesser om bruken av naturgrunnlaget for samisk kultur og næringsutøvelse vurderer den samlede belastning av planer og tiltak.</p>
<p type="listitem">Mangel på beskrivelse av samlede belastning av eksisterende og nye planer og tiltak for det enkelte reinbeitedistrikt vil være en selvstendig innsigelsesgrunn for Sametinget.</p>
</list><p>4.6   Kompetansekrav for reindriftsutredere</p>
<p>Sametingets målsetting er at det stilles særskilte krav til utredere, som skal beskrive planenes og tiltakenes konsekvenser til reindrifta. I tillegg bør det utvikles statlige retningslinjer for hvordan de berørte reinbeitedistriktene skal involveres i arbeidet for at sakene skal bli forsvarlig utredet.</p>
<p>Regjeringens temaveileder Reindrift og planlegging etter plan- og bygningsloven slår fast at vedtak av arealplaner må være basert på forsvarlige utredninger av virkningene for reindriften og ta tilstrekkelig hensyn til næringens behov for arealer. Dette følger av blant annet ILO-konvensjon nr. 169 artikkel 7, som krever at konsekvenser av inngrep i samiske områder, herunder områder hvor det utøves reindrift, må være tilstrekkelig utredet før et eventuelt naturinngrep kan iverksettes.</p>
<p>Reindriftsnæringen gir uttrykk for mistillit for klassifiseringsmetodene som brukes i reindriftsfaglige vurderinger. Det er lite hensiktsmessig å bruke verktøy, som er utviklet for å dokumentere landbrukets naturbruk og landskapsforståelse. Flere stiller seg også kritisk til hvordan utredere kvalifiseres til å gjøre utredninger.</p>
<p>Sametinget mener det behov for at samiske rettighetshavere gis mulighet til å være delaktig i å utpeke hvem som skal utrede, hva som bør utredes og på hvilket grunnlag. Prosessen bak dette skal også dokumenteres.</p>
<p>Mål:</p>
<p>Det stilles særskilte krav til utredere som skal beskrive planenes og tiltakenes konsekvenser til reindrifta. I tillegg bør det utvikles statlige retningslinjer for hvordan de berørte reinbeitedistriktene skal involveres i arbeidet for at sakene skal bli forsvarlig utredet.</p>
<p>Strategier:</p>
<list><p type="listitem">Sametinget vil arbeide for at det utarbeides statlige retningslinjer for gjennomføring av reindriftsfaglige konsekvensutredninger.</p>
</list><p>5   Sikring av naturgrunnlaget for samisk kultur og næringsutøvelse</p>
<p>Forvaltning av landarealer skjer i stor grad lokalt i kommunene, med plan- og bygningsloven som det viktigste styringsredskapet. Plan- og bygningsloven skal bidra til at all offentlig planlegging sikrer naturgrunnlaget for samisk kultur og næringsutøvelse. For å styrke og synliggjøre de samiske dimensjonene i kommunale planprosesser, må samiske hensyn bli en naturlig og integrert del av planprosessene. Dette kapitlet setter særskilt søkelys på naturgrunnlaget for fiskeri, landbruk og reindrift. Meahcci – utmark som utmarksnæringenes og kombinasjonsnæringenes ressursgrunnlag blir diskutert i kapittel 8.</p>
<p>5.1   Kyst og hav som ressursgrunnlaget for sjøsamisk kultur</p>
<p>Sametingets målsetting er at samiske lokalsamfunn skal ha tilgang til reine kyst- og havområder som sikrer grunnlaget for et levedyktig fjord- og kystfiske, men også til fiske for matauke og rekreasjon. Sametinget vil sikre at disse ressursene og arealene ikke blir ødelagt, forurenset eller fortrengt av konkurrerende arealkrevende virksomhet.</p>
<p>Tradisjonelle samiske kystfiskerier bidrar til bosetting langs kysten og fjordene i Finnmark og Nord-Troms. Fiskeri har er også viktig i enkelte samiske lokalsamfunn lengre sør i Troms og Nordland. De siste tiårene har det blitt færre små båter og fiskere i de fleste kystkommunene. Sjølaksefisket er et tradisjonelt fiskeri som har opplevd store innskrenkinger til muligheten for å utøve næring på grunn statlige reguleringer. Rekrutteringen til sjølaksefisket og utøvelsen av dette er sterkt presset. Utnyttelse av ressursene i havet til matauke er fortsatt viktig for mange husholdninger både i økonomisk og kulturelt perspektiv.</p>
<p>Havbruk er en utfordring for tradisjonelle kystfiskerier. Oppdrettsanlegg legger beslag på arealer. Utslipp, fôring, behandling og spredning av lakselus og andre sykdommer kan ha negative konsekvenser på havmiljøet, og kan slik utgjøre en miljøtrussel. Gyteområder for torsk og vandringsruter for sjølaksen og annen villfisk kan i tillegg være sårbare for innflytelse fra oppdrettsanleggene. Det mangler entydig forskningskunnskap om temaet.</p>
<p>Regjeringen legger opp til en femdobling av havbruksnæringen fram mot 2050. Mye av denne opptrappingen kan komme til å skje i tradisjonelle samiske kystsamfunn. Økning av havbruksnæringen vil derfor lett komme i konflikt med tradisjonell lokal ressursutnytting samtidig som forurensningsfaren i fjordene vil kunne øke betraktelig. Sjølaksefiskere er et utsatt gruppe som vil bli skadelidende i en slik utvikling.</p>
<p>Fylkeskommunen overtok myndigheten til å konsesjonstildeling fra Fiskeridirektoratet i 2010.  Sametingets mistet da muligheten til å be om konsultasjoner på konsesjonsnivå. I dag kan Sametinget kun kreve utredninger av tiltakets konsekvenser for samiske utmarksnæringer og samiske kulturminner. Fiskeridirektoratet har en plikt til å følge opp også samiske fiskeriinteresser ved konsesjonstildelinger. Sametinget er ikke kjent med at Fiskeridirektoratet aktivt fremmer samiske hensyn i sine uttalelser.</p>
<p>Sametinget har mulighet til å påvirke beslutninger om bruken av sjøareal gjennom arbeidet med kommunale arealplaner og kystsoneplaner etter plan- og bygningsloven. I sin planlegging har kommunene kun anledning til å fastsette hvor det er ønskelig å ha akvakultur og hvilke arter det skal være tillatt å drive oppdrett på. Omfanget av og vilkårene for oppdrett fastsettes gjennom konsesjonsbehandling der fylkeskommunen er myndighet.</p>
<p>Det mangler forvaltningsrelevant kunnskap om den tradisjonelle bruken av samiske kyst- og havområder, og verktøy for vurdering av verdien av denne bruken. Den lokale samfunnsmessige betydningen og inntektene fra fjordfiskeflåten blir ikke like ofte synliggjort, som inntektene og arbeidsplassene som skapes i havbruk. I tillegg opplever fiskere at kommuner har utilstrekkelige eller manglende rutiner for innhenting av tradisjonell kunnskap om bruken av havområdene i planprosessene.</p>
<p>Fiskeridirektoratet har i kartverktøyet sitt synligjort den eksisterende bruken av kyst- og havområder, og dette verktøyet brukes hyppig i planlegging. Kartverktøyet synliggjør ikke spesifikt samisk bruk og heller ikke områder der det fiskes for matauke. Det er derfor vanskelig i planprosessene å gjøre den samiske bruken av sjøarealene synlig og tilgjengelig uten direkte involvering av brukere av områdene.</p>
<p>For Sametinget er det avgjørende at samiske lokalsamfunn får muligheten til å delta i planprosesser, hvor premissene for bruken av sjøarealene legges. Muligheten til videreføring av tradisjonell fiskeri og bruken av havområdene til matauke er av vesentlig betydning for samisk kultur. Sametinget mener at en del av verdiskapningen fra havbruk skal tilbakeføres til samiske lokalsamfunn.</p>
<p>Mål:</p>
<p>Samiske lokalsamfunn skal ha tilgang til reine kyst- og havområder som sikrer grunnlaget for et levedyktig fjord- og kystfiske, men også til fiske for matauke og rekreasjon. Disse ressursene og arealene skal ikke blir ødelagt, forurenset eller fortrengt av konkurrerende virksomhet.</p>
<p>Strategier:</p>
<list><p type="listitem">Sametinget arbeider for at tradisjonell samisk bruk av kyst og hav synliggjøres i kommuneplanprosesser og konsekvensutredninger.</p>
<p type="listitem">Sametinget vil arbeide for at Fiskeridirektoratet tar hensyn til samiske fiskeriinteresser i sine uttalelser til tildeling av akvakulturkonsesjoner og arealplaner.</p>
<p type="listitem">Sametinget skal aktivt delta i reguleringen av sjølaksefiske som et grunnlag for sjøsamisk kultur.</p>
<p type="listitem">Sametinget vil arbeide for at kartverktøy som benyttes i planleggingen også viser samisk tradisjonell bruk av sjøarealene.</p>
<p type="listitem">Sametinget vil bidra til at samiske lokalsamfunn og fiskere er i stand til delta i prosesser som angår deres mulighet for virke og utvikling.</p>
<p type="listitem">Sametinget vil arbeide for at andelen av verdiskapingen fra oppdrett tilbakeføres til  samiske lokalsamfunn.</p>
<p type="listitem">Sametinget vil arbeide for at staten tar ansvar for og følger opp miljøsikring av oppdrettsanlegg.</p>
</list><p>5.2   Innmark og utmark som jordbrukets ressursgrunnlaget</p>
<p>Sametingets målsetting er at dyrka mark i samiske områder fortsatt skal være aktivt i bruk som grunnlag for dagen og framtidas matproduksjon.</p>
<p>Grunnlaget for jordbruket i samiske områder har vært lokalprodusert grovfor. Både dyrkamark og utmark har vært viktige ressurser i utviklingen i det samiske jordbruket. De grovforbaserte produksjonene som storfe-, saue- og geithold har vært dominerende og er fortsatt det.</p>
<p>Jordbruk i samiske områder har vært preget av små bruk og kombinasjoner med andre virksomheter. Arealene har ligget ofte spredt og har hatt en ugunstig arrondering. Det har vanskeliggjort utbygging av store driftsbygninger spesielt i kystområdene. I slike områder er mange bruk lagt ned. Gjengroing av dyrkamark er et av konsekvensene av dette. I andre områder har det samiske jordbruket også utviklet seg til både større og moderniserte bruk. Spesielt i Tana og Alta er det bygd store og tidsmessige bygg.</p>
<p>I hele landet har antall melkebruk i perioden 2003-2013 blitt halvert. Også antall sauebruk har gått ned. Innmark brukes både til høsting av fôr og til beiting, mens utmarka brukes hovedsakelig til beite for sau og noe til geit. Det har vært en nedgang i jordbruksarealer også i samiske områder. I Troms har arealet for grovfôrproduksjon gått ned med ni prosent i perioden 2003-2013 og i Nordland har nedgangen i samme periode vært åtte prosent. Vanligste årsaker til denne nedgangen har sammenheng med at jordbruksarealer tas i bruk til byggeformål og at det foregår en gjengroing av både innmark og utmark. Selv om både antall bruk og jordbruksareal er redusert så har ikke verdiskapingen i jordbruket gått noe særlig ned. Det kan forklares med at produksjonen er blitt effektivisert ved at brukene er blitt større og avdråtten er økt. Samtidig bidrar nedlegging av gårdsbruk til nedgang i folketallet i samiske områder.</p>
<p>Sauenæringen er en arealkrevende næring hvor utnyttelsen av utmarka er avgjørende for det økonomiske resultatet. Det at sauen går på utmarksbeite gjør at produksjonen er også økologisk bærekraftig samtidig som sauen hindrer gjengroing av utmark. Beitingen er også positivt for det biologiske mangfoldet i utmarka. Når beitingen opphører og gamle slåttevoller gror igjen, er det både tap av beitemark og naturmangfold. Dette er dårlig miljøpolitikk.</p>
<p>De fleste sauebrukene er organisert i beitelag. Beitelagene skal organisere beitebruken slik at de benyttes best mulig. De skal også samordne tilsyn under beiting for å hindre tap. Rovvilt er årsak til de fleste tapene. I større sauekommuner er det laget beiteplaner. Disse skal dokumentere bruken av beiteressursene. Disse vil også kunne synliggjøre den verdiskapingen som skjer i utmarka, og vil med det vise det øvrige samfunnet hvor viktig beiteområdene er i sauenæringen</p>
<p>Et effektivt vern av arealer til høsting og beite vil sikre gårdbrukere både det biologiske og økonomiske grunnlaget for fremtidsrettet og bærekraftig drift</p>
<p>Mål:</p>
<p>Dyrkamark i samiske områder skal fortsatt være aktivt i bruk som grunnlag for dagen og framtidens matproduksjon.</p>
<p>Strategier:</p>
<list><p type="listitem">Sametinget vil bidra til å forhindre nedbygging og gjengroing av jordbruksarealer</p>
<p type="listitem">Sametinget vil arbeide for at jordbruk i samiske områder har forutsigbare betingelser for å bruke utmarka effektiv som en del av driftsgrunnlaget sitt.</p>
<p type="listitem">Sametinget vil arbeide for at flere kommuner innarbeider beiteplaner for bruken av utmarksbeite i arealforvaltningen</p>
</list><p>5.3   Beitegrunnlaget for reindrift</p>
<p>Sametingets målsetting er at reindrifta har tilgang til nødvendige beitearealer, flytteleier og særverdiområder.</p>
<p>Reindrifta er en arealavhengig næring med behov for store sammenhengende områder, samt beitero. Det er et stort behov for en mer helhetlig tilnærming for å sikre reindriftens beitegrunnlag og mulighet for utvikling av næringa.</p>
<p>Nedbygging av reinbeiteland er en av de aller største truslene mot reindrifta. Inngrep mot reindriftens beitegrunnlag kan være infrastrukturtiltak som vei, jernbane eller kraftlinjer, energiindustriutbygginger som vindmøller og vannkraftutbygginger og utvinningsindustri som gruvevirksomhet og steinbrudd eller hyttebygging. Det er også en utfordring at ikke alle reinbeitedistriktene har definerte sesongbeiter. Denne problematikken, samt problematikken knyttet til reinbeitekonvensjonen mellom Sverige og Norge vil bli drøftet nærmere i Sametingsmelding om reindrift.</p>
<p>Bevaring av trekk- og flytteleier er en av de viktigste faktorene for å sikre en livskraftig reindrift framover. Tap av naturlige trekk- og flytteleier forårsaker både økte utgifter, mer arbeid og utfordringer gjennom hele reindriftsåret. Enkelt inngrep, som isolert sett kan altså framstå som mindre betydelig, kan få store konsekvenser når man ser det i sammenheng med alle andre inngrep.</p>
<p>Sametinget er ikke en fagmyndighet innen reindrift, men har en selvstendig rolle for å se til at tiltak og planer gjennomføres i tråd med folkerettens regler. Områdestyrene, som tidligere hadde en selvstendig innsigelsesmyndighet, ble avviklet i 2014. Den regionale forvaltningen av reindriften, sammen med innsigelsesmyndighet i reindriftssaker, ble overført fylkesmennene. Sametingets vurderinger om behovet for å fremme innsigelse gjøres uavhengig av fylkesmennenes standpunkt i konkrete arealsaker.</p>
<p>Det er aktuelt for Sametingets å fremme innsigelse når et tiltak, eller summen av eksisterende og planlagte tiltak, fører til at det vil være vesentlig vanskeligere eller umulig å opprettholde reindrift innad i et distrikt eller i en siida. Slike tilfeller vil være et brudd mot FNs konvensjons om sivile og politiske rettigheter, §27. Sametinget vektlegger også at reindrifta skal ha en reell mulighet til å gi sitt frie og informerte forhåndssamtykke, og at det foreligger kunnskap om planenes og tiltakenes samla konsekvenser for det enkelte reinbeitedistrikt eller siida. Dette er det handlingsrommet som  Sametinget forvalter, som følge av statens folkerettslige forpliktelser og som innsigelsesmyndighet etter plan- og bygningsloven.</p>
<p>Sametinget ser det som avgjørende at kommunale, regionale og nasjonale myndigheter opparbeider forståelse om reindrift som en urfolksnæring med særskilt beskyttelse. Planmyndighetene skal gjennom planlegging sikre reindriftens tilgang til tilstrekkelig og forutsigbart beitegrunnlag for å opprettholde næringens drifts- og kulturgrunnlag. Regionale planer for reindriftkan være et bidrag for å se helhet reindriftas arealbehov og -grunnlag fram i tid. Troms fylkeskommune har satt i gang et slikt arbeid, og Sametinget forventer at andre fylker også tar initiativ til det. Regional planlegging for reindrift må ta utgangspunkt i reindriftsnæringens egne behov.</p>
<p>Mål:</p>
<p>Sametingets målsetting er at reindrifta har tilgang til nødvendige beitearealer, flyttleier, og særverdiområder</p>
<p>Strategier:</p>
<list><p type="listitem">Sametinget vil arbeide for å sikre at reindriftsnæringen har økonomiske ressurser og faglig kapasitet til å delta som likeverdig part i beslutningsprosesser som påvirker deres beitegrunnlag.</p>
<p type="listitem">Sametinget vil bidra til at statlige myndigheter, fylkeskommuner og kommuner legger til rette for planprosesser som oppfyller den folkerettslige forpliktelsen til å beskytte reindriftsarealene</p>
</list><p>5.4   Sametingets planveileder som et godt verktøy i planlegging</p>
<p>Sametingets målsetting er at planveileder skal være en aktuell og anvendelig verktøy i planlegging etter plan- og bygningsloven. Sametinget skal gjennom planveilederen ta en aktiv rolle som medspiller i planprosesser.</p>
<p>Sametingets planveileder- Veileder for sikring av naturgrunnlaget for samisk kultur, næringsutøvelse og samfunnsliv ved planlegging etter plan- og bygningsloven (plandelen) var vedtatt av Sametingets plenum i 2010. Planveilederen definerer prinsipper i planlegging for å ivareta samiske hensyn i kommunale, regionale og statlige planer. Veilederen konkretiserer også at planene skal ta hensyn til samisk kultur, næringsutøvelse og ressursbruk.</p>
<p>Sametinget opplever at det er varierende kunnskap hos planmyndighetene om hva sikring av naturgrunnlaget for samisk kultur, næringsutøvelse og samfunnsliv innebærer i planlegging. Dette kan skyldes at dette hensynet er nytt i planloven. Begrepet <span type="quote">«naturgrunnlag for samisk kultur, næringsutøvelse og samfunnsliv»</span> kan også virke fremmed for dem som ikke jevnlig forholder seg aktivt til samisk kultur og samfunnsliv. Det er behov for veiledning i temaet, og Sametinget har et ansvar i dette arbeidet.</p>
<p>Gjennom utredningene i forkant av meldingsarbeidet, ble det påpekt at det er et stort potensial i Sametingets planveileder til å formulere mer konkrete forventninger til kommunal og regional planlegging. Sametingets planveileder ble ansett å være lite konkret og blant annet manglet veiledning til hvordan hente inn og bruke tradisjonell kunnskap i planprosessene.</p>
<p>Sametinget mener at det er behov for å gjøre planveilederen mer kjent hos planmyndighetene, samt skape generelt større forståelse for hva plan- og bygningslovens §3-1 c om sikring av naturgrunnlaget for samisk kultur og næringsutøvelse innebærer. Sametinget ser fordelene ved å arbeide sammen med kommuner for å skape forståelse for og kunnskap om samiske hensyn i planarbeidet. Dette forutsetter at kommuner er motiverte og opplever at det er de også oppnår merverdi i et slikt samarbeid.</p>
<p>Sametingets planveileder omfatter over 130 kommuner fra Finnmark i nord til Hedmark i sør. Sametinget har per i dag ikke ressurser til å arbeide tett opp imot alle kommuner, som omfattes av Sametingets planveileder. Derimot kan det være nyttig å arbeide tettere sammen med et utvalg av kommuner for å utarbeide gode forvaltningspraksiser, som kan overføres til andre kommuner.</p>
<p>Kommuner med samisk flertall er i en særposisjon når det gjelder samfunnsutvikling i et samisk kontekst. I flertallskommune skjer all samfunnsliv i en samisk kulturell og språklig kontekst. Erfaringer og beskrivelser av samiske hensyn i planarbeidet i samiske flertallskommuner vil være nyttig for også andre kommuner og institusjoner som ikke nødvendigvis besitter samisk kulturkompetanse.</p>
<p>Sametingets planveileder bør danne grunnlag for konsultasjoner med Kommunal- og moderniseringsdepartementet med sikte på å fastsette statlige planretningslinjer for sikring av naturgrunnlaget for samisk kultur, næringsutøvelse og samfunnsliv. En videreutviklet planveileder eller en fastsatt statlig planretningslinje kan få sterkere fram at det både etter internasjonal og nasjonal lov foreligger materielle rettslige skranker for myndighetenes kompetanse til å gi tillatelser til utbyggingstiltak som påvirker samiske interesser.</p>
<p>Mål:</p>
<p>Sametingets planveileder skal være et aktuelt og anvendelig verktøy i planlegging etter plan- og bygningsloven.</p>
<p>Strategier:</p>
<list><p type="listitem">Sametinget skal gjennom planveilederen ta en aktiv rolle som medspiller for kommuner i planprosesser.</p>
<p type="listitem">Sametinget arbeider for at Sametingets planveileder fastsettes som statlig planretningslinje.</p>
<p type="listitem">Sametinget skal bidra til utvikling av kommunale planpraksiser for ivaretakelse av naturgrunnlaget for samisk kultur og næringsutøvelse, og formidle gode eksempler for andre.</p>
</list><p>6   Vern av naturmangfoldet gjennom kontinuitet i samisk bruk</p>
<p>6.1   Arealvern som vern av naturgrunnlaget for samisk kultur</p>
<p>Sametingets målsetting er at all arealvern - naturreservater, nasjonalparker og landskapsvernområder - skal ha som formål å sikre naturgrunnlaget for samisk kultur og næringsutøvelse. Naturmangfold bevares gjennom kontinuitet i samisk bruk.</p>
<p>Den tradisjonelle samiske bruken og forvaltningen av areal og ressurser har alltid skjedd med mål om at bruksområdene skal danne livsgrunnlag også for kommende generasjoner. Samtidig har vi tatt i bruk ny teknologi og nye bruksmetoder, og utviklet våre mangfoldige næringstilpasninger til å være hensiktsmessige for å livberge oss til enhver tid. Dette kan betegnes som birgejupmi, og det er samtidig god miljøpolitikk i praksis. Naturlandskapet er ikke uberørt villmark, men et viktig grunnlag for samisk kultur. Det er en arbeidsplass for folk i primærnæringene og det er bruks- og høstningsområder for alle samer. Verneområder med sine forskrifter skal ikke sette begrensninger for å fortsette en slik økologisk, kulturell og økonomisk bærekraftig bruk og forvaltning.</p>
<p>Fastlands-Norge har 37 nasjonalparker, hvorav 23 er etablert innenfor det tradisjonelle samiske området og reindriftsområder. Til sammen utgjør disse nærmere 16.000km². Dette betyr at 58% av Norges nasjonalparkarealet i innenfor reindriftsområder. I tillegg til nasjonalparker kommer arealene som er vernet som landskapsvernområder og naturreservater.</p>
<p>Fra norske myndigheter har vernetanken vært i endring siden de første nasjonalparkene ble opprettet. Begrunnelsen for opprettelsen av nasjonalparker har endret seg fra em målsetting om å bevare uberørt naturlandskapet med sine biologiske og økologiske verdier til å fremme naturlandskapet som en ramme for rekreasjon, friluftsliv og turisme. Søkelyset blir da satt på estetikk og naturopplevelser. Endring i grunnsynet til arealvern ble stadfestet i den såkalte <span type="quote">«fjellteksten»</span> fra 2003. Frem til da hadde norske verneområder blitt vernet for å bevare naturområder mest mulig uforstyrret av menneskelig aktivitet. I fjellteksten ble det lagt vekt på å synliggjøre potensialet for økt turistmessig bruk av fjellområdene både innenfor, og utenfor verneområdene.</p>
<p>Vi samer har også opplevd en endring når det gjelder rette og mulighet til å utøve vår kultur i verneområdene. I forskriftene til de første nasjonalparkene ble samiske interesser nevnt kun i forhold til de restriksjonene som brukere skulle pålegges. Samiske hensyn var ikke nevnt i verneformålet. Fra og med den andre nasjonalparkplanen fra 1991 har nasjonalparkene i tradisjonelle samiske områder formålsbestemmelser som spesifikt nevner naturvern, friluftsliv, og naturgrunnlaget for samisk kultur. Formålsparagrafen i de nyere verneforskriftene kan enten være i en form som anerkjenner at området er viktig for samisk kultur og kan brukes til reindrift, eller at formålet omfatter bevaring av det samiske naturgrunnlaget:</p>
<p><span type="quote">«Ivaretakelse av naturgrunnlaget innenfor nasjonalparken er viktig for samisk kultur og næringsutnyttelse. Området skal kunne brukes til reindrift»</span>, Verneforskrift for Varangerhalvøya nasjonalpark, 2006</p>
<p><span type="quote">«Formålet omfatter også bevaring av det samiske naturgrunnlaget.»</span>, Verneforskrift for Rohkunborri nasjonalpark, 2011</p>
<p>Sametinget mener at vi samer skal ha muligheten til å benytte våre nærområder til tradisjonelle næringer, og til høsting til husholdningsbruk. Eldre verneforskrifter, som ikke anerkjenner samisk bruk av områdene, må tas opp til revidering med sikte på at verneformålene også skal omfatte bevaring av naturgrunnlaget for samisk kultur og næringsutøvelse.</p>
<p>Verneområdene forvaltes i tråd med naturmangfoldloven, verneforskriften og vedtatte  forvaltningsplaner. Verneforskriften regulerer aktivitet i verneområdene og vernepraksisen skal utdypes og konkretiseres i forvaltningsplanene. Verneforskriftene setter begrensninger for blant annet motorisert ferdsel i verneområdene og hvilken aktivitet som tillates i verneområdene.</p>
<p>Sametinget opplever at det har vært en varierende praksis og forståelse for reindriftens og samiske utmarksutøvernes behov for ferdsel og tradisjonell høsting i verneområdene. Begrensingene er særlig knyttet til oppsetting av driftsanlegg for reindrift og til motorisert ferdsel i forbindelse med næringsutøvelse og høsting. I verneområdene gjelder vernebestemmelsene foran reindriftsloven og motorferdselloven. Sametinget er kritisk til at verneforskriften eller forvaltningsplanen skal sette begrensninger på oppsetting av nødvendige reindriftsanlegg, utøvelse av samisk utmarkshøsting og lovlig uttak av ulikt trevirke til samisk duodji. Sametinget vil arbeide for at samisk næringsutøvelse og utmarksbruk skal kunne fortsette og utvikle seg i verneområder</p>
<p>Mål:</p>
<p>Alt arealvern - naturreservater, nasjonalparker og landskapsvernområder - skal ha som formål å sikre naturgrunnlaget for samisk kultur og næringsutøvelse. Naturmangfold bevares gjennom kontinuitet i samisk bruk.</p>
<p>Strategier:</p>
<list><p type="listitem">Sametinget vil arbeide for at gamle verneforskrifter i verneområder i tradisjonelle samiske områder tas til revidering slik at samiske interesser ivaretas i forskriftene på lik linje med de nyere forskriftene.</p>
<p type="listitem">Sametinget vil arbeide for at lovverket endres slik at det ikke stilles strengere krav til reindriftsutøvelse og tradisjonelle utmarksnæringer i verneområder enn det som reindriftsloven og motorferdselloven stiller ellers i tradisjonelle samiske områder.</p>
</list><p>6.2   Forvaltning av verneområder – ansvaret og myndighet nært brukere</p>
<p>Sametingets målsetting er at all forvaltning av verneområder i Sápmi skal ta utgangspunkt i og sikre fortsatt tradisjonell samisk bruk av områdene.</p>
<p>Sametinget mener at forvaltning som er nært til brukere av verneområder vil best kunne ivareta både tradisjonell kunnskap og bruk. Ordningen med lokal forvaltning av nasjonalparker og større verneområder ble innført i 2010. Dette skal også ivareta ILO-konvensjonen 169 om urfolk artikkel 15 nr. 1, som forplikter staten til å sikre samisk deltaking ved bruk, forvaltning og bevaring av ressursene i samiske områder.</p>
<p>Sametinget har oppnevnt 39 styremedlemmer i alt 20 nasjonalpark- og verneområdestyrer over hele landet. Styremedlemmenes funksjonsperiode følger Sametingets valgperiode. Andel samisk representasjon i styrene har vært gjenstand for konsultasjon mellom Sametinget og statlige myndigheter.</p>
<p>Samiske styrerepresentanter sitter i mindretall i styrene. Tilbakemeldinger fra styremedlemmer har vært at samisk innflytelse i styrearbeidet kan være begrenset og styrearbeid oppleves til tider krevende. Aksept for samisk tilstedeværelse i nasjonalparkene i form av reindrift og annen tradisjonell  utmarksbruk er ikke alltid en selvfølge. I tillegg har reindriftsutøvere gitt uttrykk for at det er behov at berørte reinbeitedistrikter får direkte representasjon i styrene.</p>
<p>Sametinget ser behovet for å bygge opp og styrke samiske representanters muligheter for innflytelse i styrearbeidet. Sametinget vil også sikre at styreoppnevninger reflekterer mangfoldet i det samiske befolkningen og at både kvinners og menn perspektiver kan komme til syne i styrearbeidet.</p>
<p>Mål:</p>
<p>All forvaltning av verneområder i Sápmi skal ta utgangspunkt i og sikre fortsatt tradisjonell samisk bruk av områdene.</p>
<p>Strategier:</p>
<list><p type="listitem">Sametinget vil arbeide for at flere verneområder får lokal forvaltning.</p>
<p type="listitem">Sametinget vil arbeide for at i områder der samiske interesser er mangfoldige og forvaltning av verneområder har stor betydning for samisk næringsutøvelse, blir det innført en samisk flertall i verneområdestyrene.</p>
<p type="listitem">Sametinget skal aktivt følge opp representanter i verneområdestyrene for å øke deres mulighet for påvirkning slik at samiske hensyn bedre kan få gjennomslag i styrearbeidet.</p>
</list><p>6.3   Verdiskapning i verneområder</p>
<p>Sametingets målsetting er at tilrettelegging for verdiskapning i nasjonalparker og andre større verneområder skal skje på en måte som ivaretar eksisterende samiske næringer. Samtidig skal hver enkelt som bruker utmark og naturen kjenne sitt ansvar for bevaring av naturen for fremtidige generasjoner.</p>
<p>Sametinget opplever at tilrettelegging for nye næringer i verneområder kan være problematisk for eksisterende samiske næringer. Aktuell statlig politikk har som mål å bidra til økt kommersiell bruk av verneområdene. De fleste verneområdene i samiske områder er samtidig reindriftsområder i aktiv bruk. Reinen skyr unna mennesker, og økt menneskelig aktivitet vil gjøre at rein blir forstyrret og stadig må flytte fra beite til beite. I tillegg kan utenforstående forstyrre reindriftsarbeidet, som samling og flytting, kun ved ferdsel i et område på et uheldig tidspunkt. Slik forstyrrende aktiviteter kan være hundekjøring, jakting med hund, toppturer sent på våren, skikjøring eller midlertidig teltleirer som står over en lengre periode i utmarka.</p>
<p>Samisk utmarksutøvelse som jakt og bærplukking er omfattet av de generelle begrensingene for bruk av motoriserte kjøretøy i verneområder. Sametinget er kritisk til en slik forvaltning når det samtidig legges til rette for annen ny ferdsel og næringsutøvelse, som for eksempel reiseliv. Effekten er at lokale samiske brukere blir regulert bort.</p>
<p>Økt menneskelig ferdsel og aktivitet, sammen med restriksjoner for utøvelse av moderne reindrift og annen utmarksutøvelse resulterer i en følelse av å bli presset ut av sitt eget hjem. Gjennom det sterkere politisk ønske om ny verdiskapning og næringsaktivitet i verneområdene, tilspisses presset  mot samiske rettighetshavere. Dette kan oppfattes som en inngrep mot det samiske livsgrunnlaget.</p>
<p>Mål:</p>
<p>Tilrettelegging for verdiskapning i nasjonalparker og andre større verneområder skal skje på en måte som ivaretar eksisterende samiske næringer.</p>
<p>Strategier:</p>
<list><p type="listitem">Sametinget vil arbeide for at tilrettelegging for økt ferdsel og ny næringsaktivitet ikke skal skje på bekostning av eksisterende samiske næringer og brukergrupper og uten at man har sett på konsekvensene for naturgrunnlaget for samisk kultur og næringsutøvelse.</p>
<p type="listitem">Verdiskapning skal gagne samiske rettighetshavere.</p>
<p type="listitem">Sametinget vil arbeide for at samiske lokalsamfunn sine behov stilles foran besøkendes og nye brukergruppers behov i tilrettelegging for bruk av verneområder.</p>
<p type="listitem">Sametinget vil arbeide for at informasjonsmateriell om verneområdene skal bidra til at besøkende får kunnskap om og forståelse for den samiske bruken av området</p>
<p type="listitem">Sametinget vil arbeide for at samisk reiseliv har muligheter for å utvikle seg i verneområder</p>
</list><p>7   Utvinning av naturresurser i samisk tradisjonelt område</p>
<p>Sametinget opplever et økende press på utvinning av naturressurser og inngrep for ny industriutvikling i samiske områder. Denne utviklingen har særlig vært knyttet til energi- og mineralnæringene. Sametinget forventer at dette skal skje på en balansert måte, og med bakgrunn i enighet og forståelse mellom næringsaktører, myndigheter og det samiske samfunnet.</p>
<p>7.1   Behov for endringer i energiloven og mineralloven</p>
<p>Sametingets målsetting er at inngrep og tiltak for energiproduksjon skal kun tillates etter en helhetlig planlegging som sikrer naturgrunnlaget for samisk kultur og samiske næringer.</p>
<p>Sametingets målsetting er at samiske rettigheter ivaretas i mineralutvinningssaker i hele det tradisjonelle samiske området</p>
<p>Bitvis planlegging og utbygging i forbindelse med energiproduksjon er utfordrende for reindrifta i store deler av Sápmi. Lovgivingen for landbasert energivirksomhet har i liten eller ingen grad virkningsfulle systemer for overordnet og helhetlig regulering og planlegging. Det innebærer at svært mange aktører posisjonerer seg for undersøkelser med sikte på utbygginger. Lovverket i dag forplikter ikke at energiutbygginger for vann- og vindkraft planlegges helhetlig. Reindrifta, som ofte har en variert og allsidig arealbruk, blir skadelidende når deres behov ikke sees samlet.</p>
<p>Sametinget vil at energilovgivingen endres med sikte på oppnå en mer helhetlig og forutsigbar planlegging av energiutbygginger. Det skal innarbeides klarere rettslige bestemmelser for hvordan  samiske hensyn skal ivaretas.</p>
<p>Gjeldende minerallov har ikke bestemmelser som sikrer at samiske rettigheter og interesser blir vektlagt og tatt hensyn til i hele det tradisjonelle samiske området. Loven har heller ikke bestemmelser som sikrer reelle konsultasjoner om beslutningene for tillatelser og driftskonsesjon, og den har ikke bestemmelser som sikrer samene fordelsordninger for drift på mineraler staten holder rettigheter til i områder med samiske bruks- og eiendomsrettigheter. Sametinget mener det må igangsettes et arbeid med sikte på endringer av mineralloven slik at den muliggjør konstruktiv samhandling om mineralvirksomhet i samiske områder.</p>
<p>Sametinget vil at mineralloven endres slik at den muliggjør konstruktiv samhandling om mineralvirksomhet i samiske områder.</p>
<p>Mål:</p>
<p>Inngrep og tiltak for energiproduksjon skal kun tillates etter en helhetlig planlegging som sikrer naturgrunnlaget for samisk kultur og samiske næringer</p>
<p>Mineralloven ivaretar samiske rettigheter i hele det tradisjonelle samiske området</p>
<p>Strategier:</p>
<list><p type="listitem">Sametinget vil arbeide for at energiloven tas til revisjon slik at den setter tydeligere krav om helhetlig planlegging av tiltak som sikrer naturgrunnlaget for samisk kultur og næringsutøvelse.</p>
<p type="listitem">Sametinget arbeider for å endre mineralloven slik at den forplikter samhandling og forutsigbar planlegging der samiske interesser eller samfunn berøres.</p>
</list><p>7.2   Behov for endringer i akvakulturloven</p>
<p>Sametingets målsetting er at tradisjonell samisk bruk ikke tilsidesettes ved tildeling av arealer til akvakultur.</p>
<p>Total antall nye konsesjoner på nasjonalt nivå fastsettes av statlige myndigheter. Regjeringen Solberg nektet å konsultere Sametinget før framlegging av stortingsmelding om havbruk våren 2015. Sametinget var svært kritisk til dette og mente at økning havbruk i tradisjonelle samiske kyst- og fjordområder vil direkte påvirke samer og dermed er konsultasjonspliktig.</p>
<p>Konsesjonen til oppdrett, som også definerer omfanget av virksomheten på det enkelte lokalitet, gis av fylkeskommunene og behandles etter akvakulturloven. Akvakulturloven vektlegger ikke samiske hensyn mens havressursloven derimot pålegger forvaltningstiltak til å sikre det materielle grunnlaget for samisk kultur.</p>
<p>Sametinget ser behov for at vektlegging av samiske hensyn innarbeides i akvakulturloven på lik linje  med havressurslova.</p>
<p>Mål:</p>
<p>Tradisjonell samisk bruk skal ikke tilsidesettes ved tildeling av arealer til akvakultur.</p>
<p>Strategier:</p>
<list><p type="listitem">Sametinget vil arbeide for at vektlegging av samiske hensyn innarbeides i akvakulturlovgivningen slik at konsesjonstildelinger til havbruket ikke tilsidesetter tradisjonell samisk bruk.</p>
</list><p>7.3   Internasjonale retningslinjer for selskapenes ansvar</p>
<p>Sametingets målsetting er at selskaper som opererer i tradisjonelle samiske områder følger internasjonale retningslinjer for næringslivet ansvar om menneskerettighetene.</p>
<p>De siste årene er det utarbeidet en rekke ulike retningslinjer internasjonalt knyttet til næringslivets respekt og styrking av menneskerettighetene, herunder urfolksrettigheter. De sentrale retningslinjene er FNs veiledende prinsipper for næringsliv og menneskerettigheter og brukerhåndbok for oppfølging av FNs erklæring om urfolks rettigheter utarbeidet av FNs Global Compact nettverk. Global Compact er en plattform for frivillig næringslivsdeltakelse for å respektere og styrke menneskerettighetene.</p>
<p>Organisasjonen for økonomisk samarbeid og utvikling, OECD, har vedtatt retningslinjer for flernasjonale selskap sine engasjement for utnytting av land og ressurser. Utkastet til brukerhåndbok for meningsfull interesseengasjement for utvinningsindustrien er et nyttig redskap for samhandling. I tillegg til dette foreligger det ulike rapporter fra FNs spesialrapportør og andre som gir viktige føringer for industriens engasjement i urfolksområder.</p>
<p>Det er behov for mer kunnskap om hvordan retningslinjene for økonomisk aktivitet følges opp og fungerer i praksis. Árran Lulesamisk senter leder et forskningsprosjekt som skal kartlegge og evaluere etiske retningslinjer for ressursutvinning i urfolksområder. Sametinget vil aktivt bruke resultatene fra dette arbeidet når det ferdigstilles i 2017.</p>
<p>Sametinget mener det fremdeles er et godt stykke fram før små og mellomststore industriaktører aktivt forholder seg til dette selvregulerende regelverket. Som oppfølging av Sametingets vedtak i sak SP 007/14 Mineralvirksomhet i samiske områder har sametingsrådet startet opp arbeidet med å utvikle en veileder om Sametingets forventninger til industriaktører. Sametinget forventer at samiske urfolksrettigheter fullt ut blir ivaretatt i deres planlegging og vurderinger om tiltak. Arbeidet vil skje i tett dialog med samiske interesser og rettighetshavere.</p>
<p>Mål:</p>
<p>Selskaper som opererer i tradisjonelle samiske områder følger internasjonale retningslinjer for  næringslivet om ansvar for menneskerettighetene.</p>
<p>Strategier:</p>
<list><p type="listitem">Utarbeide en veileder om Sametingets forventinger til industriaktører i tradisjonelle samiske områder.</p>
</list><p>8   Samisk utmarksbruk – meahcásteapmi – et ankerfeste for samisk kultur i et moderne samfunn</p>
<p>Sametingets målsetning er at kommende generasjoner skal kunne nyttiggjøre seg av naturen og bevare utmarksbruken som en del av sin identitet. For å oppnå dette må den tradisjonelle kunnskapen, som er knyttet til utnyttelse og bevaring av naturressursene utvikles og videreføres. Sametinget vil arbeide for en økologisk og kulturell bærekraftig forvaltning, som sikrer fortsatt mulighet for høsting av naturressursene.</p>
<p>8.1   Samisk utmarksbruk – meahcásteapmi</p>
<p>Sametinget har som mål å øke anerkjennelsen og sikre utviklinga for samisk utmarksbruk - meahcásteapmi.</p>
<p>Samisk utmarksbruk - meachásteapmi – er vår tradisjon og kunnskap om hvordan vi benytter oss av tilgjengelige ressurser for vårt livsopphold. Bruken er endret over tid, men fortsatt utgjør den en viktig del av det materielle grunnlaget for vår kultur. Vårt bosettingsområde varierer fra sjø til innland, og bruken av naturressurser varierer deretter. Vi fangster vilt og innlandsfisk, høster bær og urter, mose og torv. Vi har hentet høy til husdyr fra utmarksslåtter, og fremdeles kutter vi sennagress til skohøy. Havet byr på tang og tare, skjell, fugleegg, alle typer fisk samt nise, sel og sjøfugler. Brensel fra skogen og emneved til duodji og andre bruksformål er også en viktig del av dette bruksmønsteret. Det å beherske og kombinere mange ulike forhold og bruksmåter i meahcci- utmark - har vært et kjennemerke for samiske livsvilkår. Også i dag ser samisk ungdom verdien i dette og opparbeider seg kunnskap om meahcásteapmi gjennom ferdsel og opphold i tradisjonelle bruksområder.</p>
<p>Samisk utmarksutøvelse har en særlig beskyttelse i Grunnloven § 108 og samelovens §1. Begge bestemmelser er en implementering av FNs konvensjon om sivile og politiske rettigheter artikkel 27. Artikkelen innebærer et inngrepsvern og en plikt til positive særtiltak der samisk kultur er truet. Den er et selvstendig rettsgrunnlag for anerkjennelse av urfolks eier- og bruksrettigheter til grunn og ressurser i sine områder. Statens ansvar etter konvensjonen er et resultatansvar. Om samisk kultur i noen områder er så presset, at et hvert inngrep kan true utmarksutøvelse som grunnlaget for kulturen, med bosetting og næringsutøvelse, er staten forpliktet til å iverksette positive særtiltak, som bidrar til å sikre og utvikle kulturen.</p>
<p>Etter samisk rettsoppfatning dekker begrepet ealáhus også innhøsting som ikke gir noen tradisjonell økonomisk inntekt. Ealáhus eller selvforsørging inngår likevel i husholdet hos de aller fleste i samiske bygder. Høsting utgjør et tilleggsbidrag til den totale husholdsøkonomien og kan i mange tilfeller være helt avgjørende for folks totale inntjening og mulighet til å bosette seg i disse områdene. Norske myndigheter har i flere sammenhenger foretatt et skarpt skille mellom næringsvirksomhet med dokumentert inntektsgrunnlag på den ene siden og fritidsaktivitet på den andre. Dette samsvarer ikke  med samisk rettsoppfatning og sedvane.</p>
<p>Det er også en del av utviklinga at samisk ungdom har andre interesser som utkonkurrerer tradisjonelle høstingsaktiviteter. For å ivareta utmarksbruk og bosetning i samiske områder mener Sametinget at det er viktig å fremheve verdien av meahcásteapmi, også for storsamfunnet. Myndighetene ved forberedelser av administrative vedtak eller lovgivning skal skille mellom næringsvirksomhet, meachásteapmi og fritidsaktivitet.</p>
<p>Mål:</p>
<p xml:lang="nno">Samisk utmarksbruk blir anerkjent og får utvikle seg i framtida.</p>
<p>Strategier:</p>
<list><p type="listitem">Sametinget vil synliggjøre betydningen av tradisjonell høsting, både som næringstilskudd til husholdning, som kulturbærer og som uttrykk for identitet.</p>
<p type="listitem">Sametinget vil arbeide for tydeligere lovmessig anerkjennelse av utmarksbruk som materielt grunnlag for samisk kultur.</p>
</list><p>8.2   Retten til å forvalte naturgodene</p>
<p>Sametinget vil sikre at bygdene i Finnmark kan benytte seg av og forvalte fornybare ressurser i sine nærområder. Sametingets målsetting er at samiske rettigheter utenfor Finnmark blir anerkjent slik at tradisjonell bruk av utmarka i områder sør for Finnmark også kan utvikle seg i fremtiden.</p>
<p>Konkurransen om naturgodene i meahcci har endret seg i de siste tiårene. For eksempel er lokal samisk bruk av fiskevannene i Finnmark utfordret av tilreisende turister og gode rypeår tiltrekker jegere både fra sør i landet og utlandet. Også sør for Finnmark får dyrking av friluftsliv større gehør i norsk offentlighet enn bevaring av samisk kunnskap og tradisjoner for høsting for selvberging. Samtidig er både høstingstradisjoner og sedvanemessige måter for fordeling av utmarksressurser fortsatt levende rettsoppfatning i samiske lokalsamfunn. Grender, slekter, grupper har en fortrinnsrett til bruk av sine områder til høsting av naturressurser.</p>
<p>Som følge av vedtak av Finnmarksloven pågår det et arbeid for å identifisere rettigheter i Finnmark. Sør for Finnmark er ikke samiske rettigheter anerkjent til tross for tydelige anbefalingene fra Samerettsutvalgets rapport fra 2007. Selv om samisk bruk og rettstenking kan avvike fra norske juridiske begrep som eiendomsrett og bruksrett, bør tradisjonell samiske bruk av områdene telle som grunnlag for en framtidig forvaltning. De som tradisjonelt har brukt områdene skal kunne regulere bruken der.</p>
<p>Forskjellige brukere av naturen kan ha ulike interesser knyttet til bruken av utmark, også innenfor det samiske samfunnet. Dette kan føre til konflikt mellom ulike utmarksaktører. Et eksempel på dette er reindriftsutøvere og fastboende samer som kan ha motstridende meninger og interesser knyttet til utmarksbruk. Slike konflikter kan best løses ved dialog og respekt for hverandres nyttiggjøring av utmarksressursene.</p>
<p>Sametingets syn er at forvaltning av fornybare naturresurser i Finnmark må skje ut fra en forståelse av at lokalbefolkninga har et selvstendig rettsgrunnlag i sedvane og alders tids bruk til utnyttelse av fornybare naturgoder. Lokalbefolkninga sin bruk skal videreføres og ikke fortrenges av andre. I tillegg skal arbeidet med anerkjenning og kartlegging av samiske rettigheter til land og vann sør for Finnmark komme i gang snarest.</p>
<p>Mål:</p>
<p>Bygdene i Finnmark kan benytte seg av og forvalte fornybare ressurser i sine nærområder og samiske rettigheter utenfor Finnmark blir anerkjent.</p>
<p>Strategier:</p>
<list><p type="listitem">Sametinget vil arbeide for sikring samenes rett til utmarksutøvelse etter Finnmarksloven.</p>
<p type="listitem">Sametinget vil arbeide for en forvaltningspraksis som respekterer samiske bygder og lokalsamfunn sin rett til utmarksbruk</p>
<p type="listitem">Sametinget vil at lokalsamfunnet skal tilgodeses ved forvaltning av fornybare ressurser.</p>
</list><p xml:lang="sme">8.3   Motorferdsel i meahcci</p>
<p>Sametingets målsetting er at regulering av motorferdsel skal bidra til å støtte opp om, videreføre og utvikle tradisjonell utmarksbruk og høsting. Bygdefolk som høster av naturressursene skal kunne behandles annerledes enn fritidskjøreren utenfra.</p>
<p>Tradisjonell bruk og nærhet til naturen er endret over tid og motorferdsel er et uttrykk for dette. For mange av oss er motorferdsel i utmark en måte å videreføre våre forfedres utmarksbruk og høsting. Kunnskapen knyttet til utmarksressurser er bevart og overført gjennom ferdsel, høsting og tilstedeværelse i landskapet. Deltakelse i meahcásteapmi innebærer også at én får kulturell og språklig kompetanse om landskapet som har formet oss og vår verdier og verdensanskuelse. Dagens samfunn med sine faste arbeidstider og andre krav, gir ikke rom for å oppholde seg i meahcci over lengere perioder. Motorferdsel gir mulighet til å komme seg til og fra høstingsområder på kortere tid.</p>
<p>Det behov for å begrense unødvendig motorferdsel i utmarka. På det ene side kan bruk av motoriserte kjøretøy virke ødeleggende for naturen gjennom økt støy og forurensing. Særlig rein på beite kan være utsatt for unødvendige forstyrrelser. På den annen side bidrar tilrettelegging for motorisert ferdsel til økt press på lokale utmarksressurser. Avsidesliggende områder blir mere tilgjengelige for nye brukergrupper. Det er derfor heller ikke ønskelig med en frislipp av fornøyelseskjøring.</p>
<p>Sametinget mener at forvaltningen av motorisert ferdsel i utmarka skal legge opp til ulik behandling av mulighet for motorferdsel for bygdefolk, som lever av og med naturresursene og landskapet, og utenforstående med fritidspregede aktiviteter. Samtidig bør det gis rom for nødvendig ferdsel i forbindelse med sanking av naturressurser, både som næring og som en del av husholdsøkonomien.</p>
<p>Sametinget mener at gjeldende regelverk og praksis ikke i tilstrekkelig grad tar hensyn til samisk naturalhusholdning og tilgang til høstingsområdene. Motorferdselsregelverket står sentralt for bygdefolks mulighet til tradisjonelle nærings- og utmarksbruk. Motorisert ferdsel i utmarka gir enklere  tilgang til bruks- og høstingsområder, og er slik med og opprettholder og fornyer de tradisjonelle kunnskapene om bruken. Sametinget mener det er behov for en gjennomgang av motorferdselsregelverket for å sikre at det er i samsvar med internasjonal urfolksrett og samiske og lokale rettsforståelser og sedvaner om bygdefolks rett og prioriterte adgang til nyttebasert motorferdsel tilknyttet jakt, fangst, og alminnelig kommunikasjonsbehov. Slike regelverksendringer vil først og fremst være forenklende for bygdefolk, men og i betydelig grad for den offentlige forvaltningen.</p>
<p>Mål:</p>
<p>Regelverket for motorferdsel skal bidra til å støtte opp om, videreføre og utvikle tradisjonell utmarksbruk og høsting.</p>
<p>Strategier:</p>
<list><p type="listitem">Sametinget vil arbeide for at regulering av motorferdsel i utmark tar hensyn til samiske lokalsamfunns tradisjonelle bruk og nye former for praksiser.</p>
<p type="listitem">Sametinget vil arbeide for en helhetlig gjennomgang av regelverket knyttet til motorferdsel i utmark. Reglene må vurderes opp mot folkerettslige forpliktelser overfor samene og vår rett til å opprettholde og utvikle våre tradisjonelle livsformer og næringer.</p>
</list><p>8.4   Tradisjonell kunnskap og meahcásteapmi</p>
<p>Sametingets målsetning er å løfte fram samisk utmarksbruk innafor forvaltning, utdanning og forskning slik at den ivaretas, utvikles og tas i bruk av kommende generasjoner.</p>
<p>Samisk utmarksbruk, meahcásteapmi, er nært knyttet til anvendelse av tradisjonell kunnskap, árbediehtu. Videre er bruk av utmarka viktig for samisk kultur. Det er avgjørende at kunnskapen om utmarksbruk videreføres til kommende generasjoner. I vårt moderne samfunn vil skoler og barnehager ha en viktig funksjon og et stort ansvar for dette.</p>
<p>En viktig forutsetning for at samisk utmarksutøvelse og tradisjonell kunnskap knyttet til dette skal anerkjennes er at forvaltere av naturen har kunnskap om både samisk historie, kultur, og samenes tradisjonelle naturforvaltning. Et eksempel på dette er samisk tradisjon for vårjakt på ender. Vårjakt har bidratt til kostholdet med fersk kjøtt tidlig på våren når andre ressurser har vært knappe. Samtidig har man hatt egne reguleringssystemer for omfanget av uttak. Vårjakt har ikke gått på bekostning av nye årskull når man har avstått fra jakt på høsten.</p>
<p>Sametinget vil ha sterkere vektlegging av tradisjonell kunnskap i utdanning og forskning. Dette er også nedfelt i sak 008/16 om Sametingsmelding om høyere utdanning og forskning. Et tiltak for å synligjøre den tradisjonelle utmarksbruken kan for eksempel være at samiske begrep for utmarksbruk innføres innafor utdanning, forskning og forvaltning når den skal beskrives. Dette er begrep som meahcci, meahcásteapmi, ávkkástallat og birgejupmi. Ved å innføre samiske begrep til utmarksforvaltning tar man utgangspunkt i en samisk virkelighetsforståelse i motsetning til det naturvitenskapelige. Her vil arbeidet som utføres av samiske utdannings- og forskningsinstitusjoner være verdifullt.</p>
<p>Mål:</p>
<p>Samisk utmarksbruk skal løftes fram innafor forvaltning, utdanning og forskning slik at den tas vare på, utvikles og tas i bruk av kommende generasjoner.</p>
<p>Strategier:</p>
<list><p type="listitem">Sametinget vil arbeide for at forvaltninga har økende forståelse tradisjonell kunnskap knyttet til samisk utmarksbruk.</p>
<p type="listitem">Sametinget arbeider for at tradisjonell vårjakt på ender bli anerkjent som en bærekraftig regulering av en fornybar ressurs og en tradisjon som har en folkerettslig vern.</p>
<p type="listitem">Sametinget vil arbeide for at tradisjonell kunnskap om samisk utmarksbruk løftes fram og prioriteres innenfor utdanning og forskning.</p>
</list><p xml:lang="dan">9   Økonomiske og administrative konsekvenser</p>
<p>Oppfølging av sametingsmelding om areal og miljø vil skje gjennom Sametingets årlige budsjett. Meldingen definerer mål og strategier for innsatsområdene og i budsjettarbeidet konkretiseres disse gjennom tiltak. Meldingen har et langsiktig perspektiv, og det vil være naturlig å ha en gjennomgang av meldingen etter tre til fire år for å vurdere om Sametinget har oppnådd de målene som er satt i meldingen.</p>
<p>Oppfølging av meldingen har økonomiske og administrative konsekvenser. Meldingens mål og strategier gjør det nødvendig å opprettholde og opprette god dialog med mange aktører på ulike nivå innenfor kommunal regional og statlig forvaltning. I tillegg vil en aktiv bruk av konsultasjonsavtalen være påkrevd. Dette vil utfordre den administrative kapasiteten som Sametinget har til arbeidet med arealer og miljø.</p>
<p>Nærings- og kulturkomiteen - 005/16</p>
<p xml:lang="nno">NKK - vedtak:</p>
<p>Innledning   Forslag</p>
<p>Hele komiteen fremmer følgende forslag:</p>
<p>Sak 22/16 Nu guhká go mis leat eatnamat - Sametingsmelding om areal og miljø sluttbehandles i plenum i september.</p>
<p>Komiteens tilrådning</p>
<p>Komiteen har ikke flere merknader eller forslag og råder Sametinget å vedta følgende:   Sak 22/16 Nu guhká go mis leat eatnamat - Sametingsmelding om areal og miljø sluttbehandles i  plenum i september.</p>
<p>Sametingets plenum - 022/16</p>
<p xml:lang="nno">SP - vedtak:</p>
<p>Sak utsatt til plenumsmøtet september 2016</p>
<p>Nærings- og kulturkomiteen  -  008/16</p>
<p xml:lang="nno">NKK  - vedtak:</p>
<p>Innledning</p>
<p>Nærings-og kulturkomiteen har behandlet sak 32/16 Nu guhká go mis leat eatnamat- Sametingets melding om areal og miljø .</p>
<p xml:lang="vep">Merknad</p>
<p>Medlemmet fra Fremskrittspartiet Arthur Tørfoss fremmet følgende merknad:</p>
<p>Komitens medlem fra Fremskrittspartiet er ikke enig i rådets målsettinger, og foreslår følgende forbedring av overordnet målsetting:</p>
<p>«Sametinget har som mål at natur- og ressursgrunnlaget i samiske områder bidrar til en bærekraftig forvaltning som sikrer kommende generasjoners livsgrunnlag. Endringer i arealbruken, uttak av naturressurser og tiltak for energiproduksjon skal møtes med en positiv JA-holdning fra sametingets side, samtidig som en tar hensyn til og sikrer det materielle grunnlaget for samisk kultur og samiske næringer. I så måte er en endret rovviltforvaltning, spesielt i forhold til ørn, mer liberal holdning til scooterbruk og motorisert ferdsel i utmark viktige for å ivareta tradisjonell bruk av arealene.</p>
<p>Sametinget ønsker ikke å være en bremsekloss for utviklingen i nord, men forutsetter allikevel at samiske interesser lokalt skal ha mulighet til å bli hørt om beslutninger som berører naturgrunnlaget for deres virksomhet.»</p>
<p>Dette medlemmet ønsker minst mulig vern, og mest mulig bruk til beste for alle parter. Nord-Norge og de tradisjonelle samiske områder har store naturrikdommer, og det er i alles interesse at disse kan utnyttes kommersielt. Vekst og velstand kommer ikke av seg selv. Arbeidsplasser er kjernefaktoren for bosetting i alle deler av landet. Da må det åpnes for mer aktiv bruk av naturen, enten det er til energiformål, mineralutvinning eller annen næringsvirksomhet. Lønnsomme bedrifter skaper stabile arbeidsplasser, og skatteinntekter til det offentlige.</p>
<p>På denne bakgrunn ønsker dette medlemmet at rådet kommer tilbake med en mer fremtidsrettet melding, med basis i en endret og mer fremoverlent målsetting.</p>
<p>Forslag</p>
<p>Forslag  fra medlemmene i Arbeiderpartiet (AP  )  Mariann Wollmann Magga, Per Mathis Oskal,  Norske Samers Riksforbund (NSR)  Mathis N. Eira, Nora Bransfjell og Tor Gunnar Nystad  ,  Norske Samers Riksforbund/Samefolkets parti (NSR/SfP)Christina Henriksen  , Samer sørpå Marie T  h  erese Nordsletta Aslaksen.</p>
<p>Forslag 1</p>
<p>Nye punkter 3.5 og 4.7</p>
<p xml:lang="est">3.5 Rovvilt</p>
<p>Sametinget ser at rovvilttrykket har betydelig innvirkning på bruk av arealer. Det å ha levedyktige beitenæringer og rovdyrstammer i Norge, er en målsetning. Sametinget vil bidra til at det utøves en aktiv og målrettet rovdyrforvaltning i tråd med vedtatt bestandsmål, slik at konfliktnivået i landbruket blir redusert, bl. a ved at lokal kunnskap vektlegges i forvaltningen. Utmarksressursene må kunne utnyttes til beite og dette må hensyntas i rovdyrforvaltningen.</p>
<p>Stortingets rovviltforlik i 2011 gir rammer for forvaltningen av rovvilt i Norge. Forliket innebærer at norsk rovviltforvaltning skal skje innenfor rammen av bestemmelsene i Naturmangfoldloven, Bern-konvensjonen og Stortingets behandling av denne.</p>
<p>For å nå målet om økt matproduksjon er det viktig å utnytte beiteressursene i utmark. Tapstallene for beitenæringen må ned. Det bør ikke være rovdyr som representerer et skadepotensial i prioriterte beiteområder for beitedyr og i kalvingsområder.</p>
<p>Det er ulik oppfatning mellom fagmyndigheter og næringsutøvere om antall rovdyr. Det rapporteres at også havørn tar rein, selv om dette er definert til å være en åtseleter. Reindriftsutøverne har en unik kunnskap om rein og det økosystemet som reinen lever i. Det må sikres at tradisjonell kunnskap tas i bruk i oppfølgingen av rovviltforliket.</p>
<p>Soneinndelingen (for rovvilt) er i utakt med samiske primærnæringer, og bør vurderes avskaffet eller kraftig endret for å forhindre katastrofale tap for samiske næringsutøvere innenfor reindrift og jordbruk, og for å bidra til ei sterk og robust reindriftsnæring i samiske lokalsamfunn. Særlig i Troms er dette problematisk, og soneinndelingen i fylket utgjør en såpass stor trussel for reindriftsnæringa at den bør revideres umiddelbart.</p>
<p>4.7 Militærøvelser og annen aktivitet</p>
<p>Det foregår utstrakt militær øvingsaktivitet i hele det samiske området. De største enhetene ligger i</p>
<p type="listitem">Sør-Varanger (øvingsområde sør og nord for GSV)</p>
<p type="listitem" xml:lang="nno">Heimevernet - Porsanger (Halkavarri skytefelt)</p>
<p type="listitem" xml:lang="nno">Brigade Nord (Målselv, Setermoen, Rena)</p>
<p type="listitem">Luftforsvaret (Bodø, Ørland)</p>
<p>Forsvarets aktiviteter er regulert av flere forhold. Skyte- og øvingsfeltene er de som skaper størst utfordringer for samiske næringer og brukere av arealer i utmark. Sammenbindingen av Mauken – Blåtind i Indre Troms har medført større risiko for bruk av områdene til reinbeite. Flytt- og trekkleia  gjennom skytefeltet har medført større arbeidsbelastning på reindrifta i distriktet, både med hensyn til administrasjon og planlegging, men også på selve bruken.</p>
<p>Også skytefeltet i Halkavarre har forverret situasjonen for reindrifta.</p>
<p>I tillegg har Forsvaret øvingsområder i tilknytning til de ovennevnte enhetene eller som kan ligge i andre områder. Flybasene gir store støyforstyrrelser.</p>
<p>Skytefeltene blir kun visuelt vurdert når det gis tilstandsvurdering.</p>
<p>I tiden etter kalving forekommer det også forstyrrende adferd av Forsvaret.</p>
<p>Internasjonale øvelser gir store utfordringer for reindrifta og for samisk tradisjonell bruk. Det har vært flere uønskede hendelser, der rein blir forstyrret og jaget med bl.a. helikopter. Også andre kjøretøyer kan virke svært forstyrrende for rein, særlig på senvinteren og frem mot kalving.</p>
<p>Utbygging og/eller etablering av områder til forsvarsformål, eksempelvis skytefelt, skal ikke forekomme uten rettighetshaveres frie, forhåndsinformerte samtykke, jamfør Folkeretten. Ved enighet mellom rettighetshaver og utbygger, bør partene vurdere å fastsette klausuler i eventuelle avtaler, som skal sikre arealene for opprinnelige rettighetshavere og forhindre videre utvidelse av utbygget område uten forhåndsinformert samtykke.</p>
<p>I områder med forsvarsaktivitet, bør forsvaret og rettighetshavere etablere felles retningslinjer for gjensidig dialog, som synliggjør rettigheter og forpliktelser ved inngrep og aktiviteter i områder med samisk næringsutøvelse. Utbygger skal som hovedregel påta seg ansvaret for å legge til rette for dialog og ta hensyn til sesongmessige forhold.</p>
<p>Informasjon om lokalsamfunn og næringsutøvelse i forsvarets virkeområder og områder rundt må utgjøre en vesentlig del av opplæringen ved inntak og ansettelse ved stasjoner/anlegg i områder som allerede er i bruk av samiske primærnæringer og andre (samiske) rettighetshavere. Kunnskap om rettighetshaveres bruk av områder bør legges tilsvarende vekt som all annen elementær kunnskap ved opptak til forsvaret.</p>
<p>Ved planer om utbygging av forsvarsanlegg med store konsekvenser for samiske bygder, grender og andre lokalsamfunn, må innbyggernes oppfatning og innspill vektlegges for å sikre både samiske kulturlandskap og samisk nærings- og samfunnsliv. Forsvaret bør prioritere å opprettholde sin aktivitet i områder der forsvaret allerede er etablert med tilsvarende virksomhet.</p>
<p>Mål: Forsvarets aktiviteter skal i størst mulig grad foregå i nær dialog med rettighetshavere og brukere, og skal gjennomføre sine aktiviteter på en skånsom måte samt tilpasse tidspunktene slik at de gjør minst skade. Strategi:</p>
<p type="listitem">Sametinget utarbeider veileder for prosess og gjennomføring for Forsvarets aktiviteter som kan benyttes av grunneiere, reinbeitedistrikter og Forsvaret.</p>
<p type="listitem">Være pådriver for å igangsette overvåkingsprogram for arealer som benyttes i Forsvarets øvingsaktiviteter</p>
<p type="listitem">Vurdere kreve utredelse av konsekvensene av internasjonale øvelser i samiske områder</p>
<p>Forslag  fra  NSR og Fl  yttsame  lista  :   Forslag 2</p>
<p>1.2 Bruk og vern av arealer og ressurser</p>
<p>Nytt 2. avsnitt</p>
<p>Den samiske befolkningen lever av naturressursene på land og til havs. For å sikre disse ressursene  også for framtidige generasjoner, er det viktig at Sametinget har adekvate ressurser for å kunne holde oversikt over planlagte/ønskede inngrep og aktiviteter i det samiske området, som strekker seg fra Hedmark til Finnmark fylker. Sametinget har behov for økte ressurser i areal-og miljøsaker og bevilgningene til Sametinget må speile dette behovet og disse oppgavene. Sametinget må ha reelle muligheter til å følge alle prosesser som påvirker samiske lokalsamfunn og næringer, og videre kunne fremme innsigelser i saker der det er nødvendig, jfr. Sametingets planveileder.</p>
<p>5 Sikring av naturgrunnlaget for samisk kultur og næringsutøvelse</p>
<p>Nytt 2.avsnitt</p>
<p>Ved merking av turstier i utmark, må organisator forpliktes til å informere om eksisterende bruk av området, samt utarbeide retningslinjer for bruk i særlig utfordrende sesonger. Eksempelvis for kalvingsområder i vårsesongen, for å sikre næringsgrunnlaget til primærnæringene.</p>
<p>5.1 Kyst og hav som ressursgrunnlaget for sjøsamisk kultur</p>
<p>Nytt 6.avsnitt</p>
<p>Ordningen med grønne konsesjoner for aktører innenfor havbruksnæringen er omdiskutert og bør revurderes snarest. Oppdrettsnæringen vokser på bekostning av villaksen og videre det tradisjonelle samiske sjølaksefisket og annet tradisjonelt laksefiske. Nye oppdrettskonsesjoner bør kun innvilges aktører som kan vise til enten lukket eller landbasert anlegg. Eksisterende havbruksaktører skal ha som mål å fortsette virksomheten i lukkede eller landbaserte anlegg.</p>
<p>5.3 Beitegrunnlaget for reindrift</p>
<p>Nytt 8.avsnitt</p>
<p>Svært mange, om ikke de aller fleste, kommuner fra Hedmark til Finnmark fylker har vesentlige reinbeiteområder innenfor sine kommunegrenser, selv om ikke reindriftsutøvere nødvendigvis har folkeregistrert adresse innenfor samme kommunegrenser. Reindriftens natur gjør at enkelte kommuner kan være vertskap for livsviktig kalvingsland, mens andre utgjør grunnleggende flytteleier for reinflokker på vei mellom sommer-og vinterbeiter. Like fullt er områdene vesentlige for reindriftsnæringa og næringas framtid. Aktiviteter og anlegg med energiforsyning som hovedformål finner ofte sted i, og planlegges ofte lagt til, reinbeiteområder som befinner seg innenfor kommuner som har reinbeitearealer innenfor kommune grensene. Ansvaret for å ivareta reindriftsnæringas behov og sikre beitegrunnlaget for næringa ligger også hos disse kommunene, og dette ansvaret må synliggjøres i relevant lovverk. Kommunene må forpliktes til å initiere dialog med reindriftsnæringa når det foreligger inngrepsplaner som vil påvirke reindriftsnæringa, for å kunne ivareta rettighetshaverne i henhold til det folkerettslige prinsippet om fritt, forhåndsinformert samtykke.</p>
<p>Forslag  fra Arbeiderpartiets sametingsgruppe  og  Samer sørpå</p>
<p>Forslag 3</p>
<p>1.2 Bruk og vern av arealer og ressurser</p>
<p>Tillegg i nest siste avsnitt:</p>
<p>Sametinget vil at eventuell tilrettelegging for verdiskapning i nasjonalparker og andre større verneområder skal skje på en måte som ivaretar eksisterende samiske næringer som har sitt næringsgrunnlag i verneområder.</p>
<p>3.2 Klimaendringene påvirker naturen og samfunnene i nord</p>
<p>Tillegg i fjerde avsnitt:</p>
<p>De naturbaserte næringene har allerede merket de klimatiske endringer, og må tilpasse sin drift. Den kortsiktige positive gevinsten av klimaendringen er lengre vekst- og barmarkssesong som kan gi fordeler for reindriftsnæringen. Men vi ser også at temperatursvingninger rundt frysepunktet på vinteren gjør at reinen får problemer med å nå ned til beitene på grunn av ising, og økt temperatur sommerstid gir mer sykdoms- og parasittplager.</p>
<p>Utbrudd av miltbrann blant urfolk og rein på Yamal i 2016 viser at dette kan ha store negative konsekvenser. Også utbrudd av CWD blant klovdyr, der smitten trolig kommer fra Canada, viser at dette er et internasjonalt problem, som må håndteres raskt. Avbøtende tiltak i slike tilfeller må igangsettes og nasjonale myndigheter må ta ansvar for å begrense skader og omfang.</p>
<p>Nytt sjette avsnitt:</p>
<p>Samtidig som klimaendringer vil medføre utfordringer for eksisterende naturbaserte næringer vil de  også representere muligheter for nye næringer, som tildels vil være i konkurranse og være en potensiell trussel for eksisterende næringer. Eksempelvis vil isfrie polområder åpne muligheter for økt transport av olje og gass i områder som i dag brukes til fiskeri. Varmere sjøtemperaturer vil gi økt press på sjøarealer for havbruk i nord. I tillegg vil klimatilpasningstiltak kunne utgjøre en trussel for naturbaserte urfolksnæringer, slik som massiv satsning på grønn energi på land.</p>
<p>Tillegg i nest siste avsnitt:</p>
<p>For at samiske næringer og lokalsamfunn skal kunne tilpasse seg til klimaendringer må forvaltningen ta hensyn til klimaeffektene på de økosystemene som danner grunnlaget for tradisjonelle samiske næringer. Dette betyr aktiv bruk av et føre-var-prinsipp, som gir større mulighet for fleksibilitet i møte med det ukjente. Staten Norge må anerkjenne samenes tradisjonelle kunnskap, innovasjoner og praksis, som troverdige verktøy i arbeidet med klimaendringer, samt sikre samisk medbestemmelser i både politiske og administrative beslutningsprosesser. Staten må også bidra til at samiske lokalsamfunn er i stand til å møte utfordringer som vil inntreffe.</p>
<p>Nytt siste avsnitt:</p>
<p>Forskning på klima og effektene på rein må følges opp med konkrete prosjekter, slik at det kan utvikles og iverksettes avbøtende tiltak. Universitetet i Tromsø jobber med forvaltningsmessige problemstillinger med biodiversitet og inkluderer klimaforskning.</p>
<p>Tillegg avslutning i delkapitlet:</p>
<p>Mål:</p>
<p>Strategier:</p>
<p type="listitem">Satse på økt klimaforskning, konsekvenser og effekter på primærnæringene</p>
<p type="listitem">Støtte opp om nye teknologiske løsninger i pilotprosjekter som kan benyttes av næringa</p>
<p type="listitem">Igangsette et fellespolitisk, sektorovergripende samarbeid på regjerings- og departementsnivå for kunnskap om natur, rovvilt, klima, rein og reindrift</p>
<p xml:lang="nno">Nytt underkapittel</p>
<p xml:lang="nno">3.5 Oppdrett – havbruk – fiskeri</p>
<p>Målet innenfor fiskeriene i de sjøsamiske områdene er å skape en bærekraftig og lønnsom fiskeri- og havbruksnæring. Ressursgrunnlaget må sikres slik at folk får trygge og gode arbeidsplasser.</p>
<p>Fram til 2010 kunne Sametinget konsultere med fiskeridirektoratet om tildeling av oppdrettskonsesjoner. Denne myndigheten ble flyttet til fylkeskommunen etter innføringen av forvaltningsreformen.</p>
<p>Det vil være fordelaktig at det i Sametingets planveileder tas inn en formulering som regulerer forholdet mellom arealer for tradisjonell næringsutøvelse og havbruk. Verdien av et sjøområde omhandler ikke bare den økonomiske verdien, men også verdien av den økologiske, sosiale og kulturelle bærekraften til det materielle grunnlaget for fisket.</p>
<p>I saker om konflikt mellom fiske og oppdrett må det avklares om det foreligger allerede eksisterende rettigheter til sjøarealene. Det kan også forekomme konflikter mellom ulike grupper av brukere innenfor samme næring, slik som mellom fjordfiske med passive redskaper og kystfiske med aktive redskaper.</p>
<p>Mange kommuner er kommet godt i gang med utarbeiding av kystsoneplaner. Disse planene må omfatte det som berører samisk kultur og samfunnsliv.</p>
<p>3.6 Innlandsfiske</p>
<p xml:lang="dan">Som tilleggsnæring har innlandsfisket et utviklingspotensiale. En del strukturelle forhold</p>
<p>gjør det imidlertid komplisert å få dette til å bli en attraktiv næring. Blant annet legger Lov</p>
<p>om motorferdsel i utmark en del begrensninger i benyttelse av ressursene. Det vil være</p>
<p>behov for bedring av mottakssituasjonen. Dette for å sikre avsetningen.</p>
<p>4 Samvirke mellom samiske interesser og offentlige myndigheter</p>
<p>Tilleggssetning i første avsnitt i kapitlet.</p>
<p>Et godt samvirke mellom samiske interesser og offentlige myndigheter i beslutninger knyttet til areal, naturvern og ressursutvinningsforvaltning er avgjørende for at naturgrunnlaget for samiske kultur sikres. Forvaltningen av reindrift skal være i tråd med rettsgrunnlaget. Sametinget legger til grunn at det relevante kunnskapsgrunnlaget skal også omfatte tradisjonell kunnskap.</p>
<p>4.1 Konsultasjoner med statlige myndigheter ved forvaltning av arealer og ressurser</p>
<p>Tilleggssetning før siste avsnitt:</p>
<p>Mangel på avbøtende tiltak eller avbøtende tiltak som foreslås uten å være kvalitetssikret, er en av de problemstillingene som rettighetshavere og berørte interesser opplever.</p>
<p xml:lang="dan">Tilleggspunkter under strategier:</p>
<p type="listitem">De statlige forvaltningsorganene må legge til rette for å fremskaffe oversikt over det samlede arealinngrep i reinbeitedistriktene, så som hyttebygging, skogsbilveier, nydyrkinger og andre utbygginger i reinbeiteområdene.</p>
<p type="listitem">Sametinget vil bidra til å sikre at forvaltningen er i tråd med rettsgrunnlag, og sikre tvisteløsningsmekanismer for å unngå langvarige rettssaker om siidaers rettigheter.</p>
<p>4.2 Samvirke med samiske interesser i kommunal planlegging</p>
<p>Tillegg i siste avsnitt:</p>
<p>Sametinget ser det som avgjørende at samiske interesser og rettighetshavere sikres retten til å bli konsultert i spørsmål som berører vårt naturgrunnlag. Selv om konsultasjonsplikten så langt ikke er fastsatt i lov, gjelder denne folkerettslige plikten også for lokale og regionale myndigheter. Det er viktig å få styrket mulighetene for en reell og aktiv deltakelse for samiske interesser og rettighetshaver i beslutningsprosessene om endret bruk av arealer og naturgrunnlag. For å oppnå dette i kommunal forvaltning bør kunnskapen om samisk kultur, samfunnsforhold og rettigheter økes.</p>
<p>Også i kommuner med betydelig samisk befolkning mangler det kunnskap og kompetanse om samiske forhold. Sametinget anser det som presserende at det gjennomføres en forvaltningsrevisjon, slik at ansvar for planlegging og gjennomføring av kunnskapsheving kan komme på plass. Sametinget er ikke dimensjonert for det ansvar man har gjennom Plan-og bygningsloven.</p>
<p>Samiske interesser og rettighetshavere må samtidig få styrket sin kapasitet og kompetanse til å delta i beslutningene.</p>
<p xml:lang="dan">Tilleggspunkter under strategier:</p>
<p type="listitem">Sametinget skal bruke sin innsigelsesmyndighet til å sikre naturgrunnlaget for samisk kultur og næringsutvikling for fremtidige generasjoner på en tydelig og konstruktiv måte.</p>
<p type="listitem">Sametinget må få rammer for å få styrket og utviklet sin egen veilederrolle ovenfor kommunene med tanke på at de skal bedre kunne legge til rette for reell medvirkning av direkte berørte samiske interesser.</p>
<p>4.3 Samiske rettighetshavernes kapasitet til deltakelse i beslutningsprosessene</p>
<p>Tredje avsnitt utgår i sin helhet, avsnittet begynner med: Fra 2015 har Sametinget etablert en søknadsbasert tilskuddspost……</p>
<p>I siste avsnitt utgår setningen som begynner med:</p>
<p>Reinbeitedistriktene får tilskudd over reindriftsavtalen ……..</p>
<p xml:lang="dan">Tilleggspunkt under strategier:</p>
<p type="listitem">Sametinget skal arbeide for at det utarbeides retningslinjer til konsultasjonsavtalen som gir reinbeitedistriktene/siidaene økonomi til å ha nødvendig kompetanse og kapasitet til å delta i konsultasjoner som en mer jevnbyrdig part.</p>
<p>4.6 Kompetansekrav for reindriftsutredere</p>
<p>Tillegg i første avsnitt:</p>
<p>Sametingets målsetting er at det stilles særskilte krav til utredere som skal beskrive planenes og tiltakenes konsekvenser til reindrifta. Det bør stilles krav om kunnskap om samisk kultur og de spesifikke næringer/temaer som skal utredes. Å ha kjennskap til fagutrykk og naturbeskrivelser bør også være en del av kompetansen en utreder bør ha. I tillegg bør det utvikles statlige retningslinjer for hvordan de berørte reinbeitedistriktene skal involveres i arbeidet for at sakene skal bli forsvarlig utredet.</p>
<p>Tilleggsord i tredje avsnitt:</p>
<p>Reindriftsnæringen gir uttrykk for mistillit for klassifiseringsmetodene som brukes i reindriftsfaglige vurderinger. Det er lite hensiktsmessig å bruke verktøy som er utviklet for å dokumentere jordbrukets naturbruk og landskapsforståelse. Flere stiller seg også kritiske til hvordan utredere kvalifiseres til å gjøre utredninger.</p>
<p xml:lang="dan">Tilleggspunkt under mål:</p>
<p>Det skal være et statlig ansvar at de kumulative effektene av utbygginger utredes.</p>
<p>5.3 Beitegrunnlaget for reindrift –</p>
<p xml:lang="nno">Tilleggsoverskrift på delkapitlet</p>
<p>Vern av reindriftsarealer</p>
<p>Endring i første avsnitt:</p>
<p>For å sikre en fremtidig levedyktig og sterk reindriftsnæring, må reindrifta ha arealer for alle årstidsbeiter, flytteleier og særverdiområder for rein.</p>
<p>Tillegg nytt andre avsnitt:</p>
<p>I sørsamiske reinbeitedistrikter/sijte er beitebruken spredt over flere fylker og flere kommuner. Her er det også relativt få sijte/siidaandeler. I tillegg kommer grenseoverskridende reindrift med kommuner/län på svensk side, som representerer utfordringer da det ikke er vedtatt noen grenseoverskridende reinbeitekonvensjon.</p>
<p xml:lang="dan">Tilleggspunkt under mål:</p>
<p>Sametingets målsetting er at reindrifta har tilgang til nødvendige beitearealer, flyttleier og særverdiområder. Det må være muligheter for at nye arealer, og at arealer som tidligere har vært fredet og benyttet til reinbeiter, åpnes for bruk av reindriftsnæringen.</p>
<p xml:lang="dan">Tilleggspunkter under strategier:</p>
<p type="listitem">Energi- og industriutbygginger må veies opp mot de totale inngrep i reinbeiteområder, og de kumulative effektene må synliggjøres.</p>
<p type="listitem">Intensivere arbeidet med ferdigstillelse og oppdatering av reindriftskart, slik at samfunnsplanene i kommunene tar utgangspunkt i reindriftens bruk av områdene.</p>
<p type="listitem">Gjennomgå retningslinjer for hvordan reindriftsnæringen skal ivaretas i sameksistens med andre næringer</p>
<p>7.1 Behov for endringer i energiloven og mineralloven</p>
<p>Tillegg siste avsnitt:</p>
<p>Regjeringens målsetting og strategi for energiutbygginger vil ikke nødvendigvis hensynta samiske rettighetshavere og brukeres behov. I områder der det allerede er tildelt store arealer til annen offentlig bruk, må energiutbygginger minimeres for å hindre ytterligere press på samisk arealbruk.</p>
<p xml:lang="dan">Tilleggspunkt under strategier:</p>
<p type="listitem">Sametinget vil prioritere å gi samtykke til energiutbygginger som ikke er til hinder for samiske næringer, og skal vurdere det totale inngrep i de enkelte sakene.</p>
<p>7.2 Behov for endringer i akvakulturloven</p>
<p xml:lang="swe">Tilleggssetning i tredje avsnitt:</p>
<p>Hensyn til eksisterende samisk bruk må også omfatte tilstøtende landområder.</p>
<p>8.1 Samisk utmarksbruk – meahcásteapmi</p>
<p>Tillegg etter siste avsnitt:</p>
<p>Lover, forskrifter og retningslinjer om jakttider og jaktbare arter må ta hensyn til at naturen og ressursene er det materielle grunnlaget for samisk kultur, språk og samfunnsliv. Det må tilrettelegges slik at uttak av materialer, skinn og annet som har langvarige tradisjoner kan videreføres. Det kan eksempelvis være for å kunne videreføre tradisjonen med oterskinn som en del av den tradisjonelle koftelua for menn i enkelte samiske distrikter.</p>
<p>Statlige virksomheter og selskaper må ikke styres slik at det oppstår misforhold mellom tradisjonell samisk bruk av utmark og nasjonale satsingsområder. Offentlige grunneiere bør bestrebe seg på å ha god dialog med samiske brukere og rettighetshavere, spesielt i områdene sør for Finnmark. Sametinget ønsker regionale samarbeidsfora der disse er representert.</p>
<p xml:lang="dan">Tilleggspunkt under strategier:</p>
<p type="listitem">Sametinget vil gjennom samarbeidsavtaler være pådriver for å få opprettet regionale samarbeidsforumer for utmarksbruk.</p>
<p>8.2 Retten til å forvalte naturgodene</p>
<p>Tillegg i første avsnitt:</p>
<p>Sametinget vil fortsatt sikre at samiske rettigheter og interesser ivaretas i forvaltningen av grunnen i Finnmark og at bygdene i Finnmark kan benytte seg av og forvalte fornybare ressurser i sine nærområder.</p>
<p>Tilleggsord i tredje avsnitt:</p>
<p>Selv om samisk bruk og rettstenking kan avvike fra norske juridiske begrep som eiendomsrett og bruksrett, må tradisjonell samisk bruk av områdene telle som grunnlag for en framtidig forvaltning.</p>
<p>Tilleggssetning i fjerde avsnitt:</p>
<p>En helhetlig forvaltning som vurderer og ivaretar alle samiske interesser og rettigheter med likeverdig samisk deltakelse i beslutningene vil styrke grunnlaget for samisk kultur og næring.</p>
<p>Tilleggsord i femte avsnitt:</p>
<p>Sametingets syn er at en helhetlig forvaltning av fornybare naturresurser i Finnmark må skje ut fra en forståelse av at lokalbefolkninga har et selvstendig rettsgrunnlag i sedvane og alders tids bruk til utnyttelse av fornybare naturgoder.</p>
<p xml:lang="nno">Tilleggsavsnitt:</p>
<p>I områdene sør for Finnmark er det en rekke private eiere, og Statsskog forvalter den statlige grunnen. Fjellstyrer har et utstrakt forvaltningsansvar, og her er den samiske bruken av utmark ikke representert. Fjellstyrene kan legge begrensninger for den samiske kulturen og samisk utmarksbruk.</p>
<p xml:lang="swe">Følgende punkt under mål utgår:</p>
<p>Sametinget vil at lokalsamfunnet skal tilgodeses ved forvaltning av fornybare ressurser.</p>
<p>Tillegg nytt underkapittel:</p>
<p>8.5 Samisk arealbruk sør om Finnmark</p>
<p>NOU 2007:13 Den nye sameretten ble avlevert Justisdepartementet 3.desember 2007. Denne utredningen foreslår endringer i en rekke lover og den offentlige forvatningen for å ivareta samiske rettigheter. Noe av dette er fulgt opp mens anerkjenning og kartlegging av samiske rettigheter til land og ressurser ennå ikke er igangsatt. Det er også en stor folkerettslig mangel at man i selve utredningen NOU 2007:13 vil begrense rettighetskartlegging kun til umatrikulert grunn og begrense samisk deltakelse i forvaltning av restgrunnen til et mindretall.</p>
<p>Det kan stilles legitime spørsmål ved flere av de private eiendomservervingene i områder sør for Finnmark. Det er derfor viktig at kartlegging ikke bare foregår på privat grunn men at også rettshistorien til disse områdene synliggjøres gjennom denne kartleggingen.</p>
<p>Stadig marginalisert samisk bruk av arealer er intet argument for at samisk deltakelse i forvaltningsbeslutningene skal reduseres til et mindretall. Det er heller et argument for at samisk deltakelse i forvaltningen av restgrunnen må være likeverdig med alle andre interesser.</p>
<p>Sørsamisk språks og kulturs overlevelse er sterkt knyttet til sørsamisk reindrift og sørsamisk reindrift er avhengig av arealer.</p>
<p>Av den grunn omfatter den sørsamiske arealbruken i det vesentlige reindriftens arealbruk. Yttergrensen for sørsamisk reindrift mot sør og vest ble fastsatt tidlig i forrige århundre. Tradisjonelle reindriftsområder som Gausdalsvidda og Trollheimen ble stengt for samisk reindrift. Reindrifta i Trollheimen ble formelt tillatt på spesielle vilkår fra 1984, og har også fått et landskapsvernområde. Dette mens den forvilla tamreinen på Gausdalsvidda fikk status som villrein og la grunnlag for Forollhogna nasjonalpark. Sørsamer la også mye av grunnlaget for tamreinlagene som oppsto i tilknytning til Hardangervidda. Noen av disse var relativt store og gikk bra i perioder, men det siste ble lagt ned på slutten av 1950 - tallet.</p>
<p>I vernplanprosessen for bl.a Blåfjella/Skjækerfjella har sørsamiske talsmenn gitt et klart uttrykk av at i stedet for å være et reelt vern, var nasjonalparkene i ferd med å bli redskaper for konkurrerende arealbruksinteresser. Myndighetene sier at man tar hensyn til og legger vekt på reindrifta, mens reindriftssamene fortsatt opplever at deres argumentasjon ikke tas hensyn til. Samisk interesser ble ansett som mindretallsinteresser og måtte vike. Reindriftas arealbruk kommer inn som tredjeformål, prioritert etter naturvern og friluftsliv.</p>
<p>I Selbudommen fra 2001 fremheves det at <span type="quote">”Rettserverv ved alders tidsbruk hvilerpå tre elementer: det må foreligge en viss bruk, som har funnet sted i lang tid, og ha skjedd i god tro”</span>. Selbudommen la vekt på samiske kulturelle særtrekk, reindriftens egenart, reinens næringsvandring og bruk av naturlandskapet. Dette ledet til at reinbeitedistriktene Essand og Riast-Hylling vant fram med krav om beiterett innenfor nærmere angitte private områder i Sebu kommune grunnet i alders tids bruk.</p>
<p>Storstilt vindkraftutbygging på Fosenhalvøya blir et alvorlig hinder og inngrep i reindriftens arealbruk.Tilsvarende prosess er i gang i Kalvvatnan i Nordland og i Sør-Trøndelag med vindkraftutbygging.</p>
<p>Mål: Få igangsatt kartleggings og anerkjennelsesprosessene sør for Finnmark</p>
<p>Strategi:</p>
<p>- Sametinget vil gjennom utstrakt kontakt med Stortinget og dets presidentskap påminne om statens forpliktelse til å kartlegge og anerkjenne samiske rettigheter også sør for Finnmark</p>
<p>Sametinget vil fortsette å melde manglende statlig vilje til å følge opp urfolksrettigheter sør for Finnmark til ILO og ande internasjonale organ.</p>
<p>Sametinget vil melde manglende anerkjennelses- og kartleggingsprosesser til Norges nasjonale institusjon for menneskerettigheter.</p>
<p>Forslag fra Fastboendes liste Isak Mathis O. Hætta:</p>
<p>Forslag 4</p>
<p xml:lang="dan">4.5 Konsekvensutredninger</p>
<p>Mangel på beskrivelse av samlede belastning av eksisterende og nye planer og tiltak for det enkelte fastboendes rettigheter er en selvstendig innsigelsesgrunn for Sametinget.(vedtak stenging av områder som tradisjonelt har vært bruk).</p>
<p>5.2 Innmark og utmark som jordbrukets ressursgrunnlaget</p>
<p>Sametinget vil bidra til nydyrking</p>
<p>5.4 Sametingets planveileder som et godt verktøy i planlegging</p>
<p>Sametinget ber om at lokale næringshytter behandles positivt, ikke som fritidshytter.</p>
<p>8.1 Samisk utmarksbruk – meahcásteapmi</p>
<p>Sametinget påpeker fylkesmannens brudd på folkerettslig vurderinger i enkeltsaker, når de i retten sier at samiske rettigheter skal ikke dem vurdere.</p>
<p>Sametinget vil arbeide for å sikre at lokalbefolkningen har økonomiske ressurser og faglig kapasitet til å delta som likeverdig part i beslutningsprosesser som påvirker deres levesett.</p>
<p>Sametinget vil bidra til at statlige myndigheter, fylkeskommuner og kommuner legger til rette for planprosesser som oppfyller den folkerettslige forpliktelsen til å beskytte lokalbefolkningens motorferdsel og bygging av næringshytter.</p>
<p xml:lang="sme">8.3 Motorferdsel i meahcci</p>
<p>- Sametinget vil fjerne forbudstid 5 mai-30 juni i motorferdselloven. Dette for å kunne ivareta samisk kultur og utmarkshøsting.</p>
<p>-Sametinget vil at utmarksnæring skal likestilles med reindrift når det gjelder motorferdselloven. (utmarksnæring har direkte hjemmel for ferdsel).</p>
<p>- Sametinget vil arbeide for at tradisjonelle næringer har samme rettigheter til motorferdsel, vil avsette ressurser til dette.</p>
<p>- For Sametinget er det viktig å endre motorferdselloven slik at den gir lokalbefolkningen fortrinnsrett, og Sametinget vil avsette midler til arbeidet.</p>
<p>- Bygdefolk endres til lokalbefolkningen.</p>
<p>Komiteens tilrådning</p>
<p>Komiteen har ikke flere merknader eller forslag og råder Sametinget å vedta følgende: Sametinget støtter for øvrig sametingsrådets forslag til innstilling</p>
<p>Sametingets plenum  -  032/16</p>
<p>Merknad - Representant Christina Henriksen - NSR/NSR-SÁB sametingsgruppe, representant Laila Susanne Vars - Árja sametingsgruppe, representant Lars Filip Paulsen - Høyres sametingsgruppe</p>
<p>Lokal forvaltning av motorferdsel i utmark</p>
<p>Sametinget mener at forvaltningen av egne områder skal forankres så nært brukerne som overhodet mulig. Kommunenes rolle i forvaltningen må stå fast i forhold til motorisert ferdsel. Nettopp utformingen av regelverket, med Fylkesmannens framtredende rolle, bidrar til å undergrave kommunenes rolle som den aller fremste ansvarlige for at utviklingen omkring bruk av motoriserte kjøretøyer tar en formålstjenlig og akseptabel retning.</p>
<p>Sametinget mener at det er viktig å anerkjenne at motorisert ferdsel i forbindelse med nytteformål har meget stor og avgjørende samfunnsmessig betydning i de samiske samfunnene. Nyttekjøring i forbindelse med reindrift, utmarksbruk, jordbruk, skogsbruk, duodji, kombinasjonsnæringer og turisme er spesielt viktig. I Sápmi er det dessuten store avstander, spredt befolkning, begrenset og relativt dårlig vegnett samt vanskelige klimaforhold, samt store variasjoner fra område til område.</p>
<p>Dette er tungtveiende argumenter som også viser behovet for å kunne bruke motoriserte kjøretøyer i utmark. Det generelle utgangspunktet for Lov om motorferdsel i utmark er dermed dårlig tilpasset de samiske samfunnene. Sametinget mener lokal forvaltning i større grad må kunne utøve selvbestemmelse, for å best ivareta lokale behov, og det fordrer å vurdere endringer i motorferdselloven, som kan imøtekomme disse behov.</p>
<p>Merknad - Representant Isak Mathis O Hætta - Fastboende liste sametingsgruppe, representant Laila Susanne vars - Árja sametingsgruppe, reprsentant Toril Bakken Kåven - Nordkalottfolkets sametingsgruppe, representant La rs Filip Paulsen - Høyres sametingsgruppe</p>
<p xml:lang="sme">Nu guhká go mis leat eatnamat - Sametingsmelding om areal og miljø</p>
<p>Fastboendes liste ber om at sametinget tar hensyn til lokalbefolkningens aktive bruk. Dersom Sametinget ikke gir dette tilstrekkelig oppfølgning vil Sametingets forvaltning kunne bidra til å ødelegge sentrale deler av tradisjonell samisk kultur.</p>
<p>Fastboendes liste viser til presentert resultat som dokumenterer aktivt bruk, meahcásteapmi, i Kautokeino, jf. Utredningsoppdrag for Fylkesmannen i Finnmark, Miljøvernavdelingen, rapport nr 1/2010.</p>
<p>Det at lokalbefolkningens bruk og utvikling av sin kultur og levesett ikke tas hensyn til er i strid med folkeretten og nasjonal rett, ut fra bl.a. ILO-konvensjonen nr. 169, FN-konvensjonen om sivile og politiske rettigheter og Grunnloven.</p>
<p>Sámi allaskuvla har utført en konsekvensutredning av de fastboendes bruksinteresser i forbindelse med myndighetenes planer om å etablere en ny nasjonalpark (Goahteluoppal) og 8 naturreservater i Kautokeino kommune.</p>
<p>Her er noen av resultatene:</p>
<p>De mest interessante funnene er:</p>
<p>Den totale tiden folk i Kautokeino bruker ute i meahcci er meget høy</p>
<p>De fleste respondentene bruker meahcci til en hel rekke formål</p>
<p>De aller fleste av respondentene plukker bær, fisker, hogger ved til familiens</p>
<p>bruk og drar på tur. Det er også ganske mange som driver jakt/fangst, skjærer</p>
<p>sennegress, tar ut trevirke til bygging og emner duodji.</p>
<p>Sikfiske om sommeren og røyefiske om vinteren ser ut til å inngå i birgejupmi</p>
<p>for en betydelig del av befolkningen</p>
<p>En betydelig gruppe av dálon ser ut til å drive et allsidig innlandsfiske.</p>
<p>Reindriftssamene fisker mer laksefisk/havfisk men har også et betydelig</p>
<p xml:lang="dan">røyefiske</p>
<p>Dálon driver mer jakt og fangst enn reindriftssamene. Reindriftssamene drar</p>
<p>også sjeldnere på tur og frakter turister i mindre grad.</p>
<p>Livet i meahcci har tilknytning til motorisering. De aller fleste bruker snøskuter,</p>
<p>mange bruker firehjuling og over halvparten bruker båt med motor</p>
<p>Bruk av meahcci synes å forene tradisjon og modernitet. En hel rekke formål</p>
<p>faller sammen i bruk av meahcci; fra opprettholdelse av tradisjoner, opplæring</p>
<p>av barn/unge og sosialt samvær/rekreasjon/sunn mat. Salgsinntekter synes å</p>
<p xml:lang="dan">være mindre viktig.</p>
<p>Folk drar gjerne også over lengre avstand for å bruke sine tradisjonelle</p>
<p xml:lang="dan">områder.</p>
<p>Forslag 5 - Representant Isak Mathis O Hætta - Fastboende liste sametingsgruppe</p>
<p xml:lang="sme">Nu guhká go mis leat eatnamat - Sametingsmelding om areal og miljø</p>
<p xml:lang="dan">4.5 Konsekvensutredninger</p>
<p>Mangel på beskrivelse av samlede belastning av eksisterende og nye planer og tiltak for det enkelte fastboendes rettighet er en selvstendig innsigelsesgrunn for Sametinget.(vedtak stenging av områder som tradisjonelt har vært bruk).</p>
<p>5.2 Innmark og utmark som jordbrukets ressursgrunnlaget</p>
<p>Sametinget vil bidra til nydyrking</p>
<p>5.4 Sametingets planveileder som et godt verktøy i planlegging</p>
<p>Sametinget ber om at lokal næringshytter behandles positivt, ikke som fritidshytter.</p>
<p>8.1 Samisk utmarksbruk – meahcásteapmi</p>
<p>- Sametinget vil gjøre Fylkesmennene oppmerksom på at de folkerettslig sider skal vurderes når de behandler saker som berører samer.</p>
<p>- Sametinget vil arbeide for å sikre at lokalbefolkningen har økonomiske ressurser og faglig kapasitet til å delta som likeverdig part i beslutningsprosesser som påvirker deres levesett.</p>
<p>- Sametinget vil bidra til at statlige myndigheter, fylkeskommuner og kommuner legger til rette for at planprosesser oppfyller folkerettslige forpliktelsen til å beskytte lokalbefolkningens motorferdsel, høsting av utmark og bygging av næringshytter.</p>
<p xml:lang="sme">8.3 Motorferdsel i meahcci</p>
<p>- Sametinget vil bidra til å fjerne forbudstid 5 mai-30 juni i motorferdselloven. Lokalbefolkningen driver aktivt høsting i den tiden.</p>
<p>- Sametinget vil at utmarksnæring skal likestilles med reindrift når det gjelder motorferdselloven. (utmarksnæring har direkte hjemmel for ferdsel).</p>
<p>- Sametinget vil prioritere arbeidet for å endre motorferdselloven.</p>
<p>- Motorferdselloven må endres slik at den gir lokalbefolkningen fortrinnsrett.</p>
<p>- Bygdefolk endres til lokalbefolkningen.</p>
<p>Forslag 6 - Representant Laila Susanne Vars - Árja sametingsgruppe, representant Beaska Niillas - NSR/NSR-SáB sametingsgruppe, representant Lars Filip Paulsen - Høyres sametingsgruppe</p>
<p>Alle tillegg og endringer i r  ådets innstilling er kursivert.</p>
<p xml:lang="swe">1.1 Overordna mål</p>
<p>Nytt 1. avsnitt, rådets innstilling første avsnitt blir avsnitt 2:</p>
<p>"Samene har som ett av Norges statskonstituerende folk og landets urfolk en rett til selvbestemmelse over egen utvikling. Denne retten innebærer også en rett til medbestemmelse over arealer og naturressurser, en rett til å få en rettmessig andel i den økonomiske utviklingen som skjer i samiske områder. Sametinget forutsetter at samene som urfolk skal ha samme mulighet til å ivareta og opprettholde sin kultur, kulturuttrykk og levesett."</p>
<p>Endring i 2. avsnitt, siste setning (endringer markert i kursiv):</p>
<p>"Endringer i arealbruken, uttak av naturressurser og tiltak for energiproduksjon skal kun tillates etter helhetlig planlegging som tar hensyn til og sikrer det materielle grunnlaget for samisk kultur,  samisk utmarksbruk  og samiske næringer."</p>
<p>Endring i siste avsnitt 1. setning:</p>
<p>"All utnytting av arealer  herunder ressursutvinning  på land og i  marine områder i samiske områder,  skal skje etter  fritt forhåndsinformert samtykke fra  Sametinget og samiske rettighetshaver."</p>
<p>1.2 Bruk og vern av arealer og ressurser</p>
<p>Endring i 1. avsnitt, siste setning:</p>
<p>"Det er behov for å styrke kunnskapen om samisk kultur,  utmarksbruk  og næringer for de som planlegger og utreder."</p>
<p>Endring i 3. avsnitt:</p>
<p>"Sametinget vil at det utvikles  nasjonale  retningslinjer for hvordan berørte reinbeitedistrikter og samiske rettighetshavere skal  konsulteres  og involveres i  ulike arealprosesser slik at kunnskapsgrunnlaget blir best mulig og saker forsvarlig utredet. Dette vil kunne bidra til at verddevuohta opprettholdes og revitaliseres i områder hvor ordningen har forsvunnet."</p>
<p>Tillegg til 4. avsnitt, ny 2. setning:</p>
<p>"Det materielle naturgrunnlaget for samiske utmarksbrukere, utmarksnæringer og kombinasjonsnæringer må sikres slik at disse fortsatt sikres tilgang til sine tradisjonelle bruksområder og gis mulighet for utvikling og modernisering av sine tradisjoner."</p>
<p>Endring i 5.avsnitt:</p>
<p>"Sametinget  må få styrket sin økonomiske ramme og kapasitet for å ivareta  innsigelsesmuligheten som følger av plan-og bygningsloven til å sikre naturgrunnlaget for samisk kultur og næringsutøvelse."</p>
<p>Endring i 6.avsnitt, første setning:</p>
<p>"Vern av arealer i samiske områder, som naturreservater, nasjonalparker og landskapsvernområder  skal ikke gjennomføres uten fritt forhåndsinformert samtykke fra lokale rettighetshavere og myndigheter og Sametinget. Hvor slikt vern ikke er til hinder for eller på en negativ måte begrenser samisk utnyttelse av verneområdene så skal vernet ha til formål å sikre naturgrunnlaget for samisk kultur, utmarksbruk og og næringsutøvelse."</p>
<p>Endring i 6.avsnitt, siste setning:</p>
<p>"Sametinget vil at eventuell tilrettelegging for verdiskapning i nasjonalparker og andre større verneområder skal skje på en måte som ivaretar eksisterende samiske næringer  og tradisjonell samisk utmarksutnyttelse og naturbruk."</p>
<p>2.1 Internasjonale urfolksrettigheter</p>
<p>Ny introduksjon:</p>
<p>"FNs Urfolkserklæring av 2007 angir rammene for nasjonal lovgivning innenfor areal og ressursforvaltningen i Norge. Sammen med generelle folkerettslige instrumenter som verner det materielle grunnlaget for urfolks kultur og levesett, så knesetter erklæringen globale standarder for forholdet mellom urfolk og stat, og urfolk og tredjepartsinteresser i saker som berører urfolks rettigheter til land og ressurser. Sametinget forventer at erklæringen følges opp på nasjonalt, regionalt og lokalt nivå i Norge gjennom egne handlingsplaner som også må gjøres gjeldende innenfor den nasjonale areal- og miljøpolitikken  ."</p>
<p>3. avsnitt flyttes og blir nytt 2.avsnitt.</p>
<p>2.3 Nasjonalt lovverk med betydning for forvaltning av arealer og miljø</p>
<p>Ny siste setning i 2.avsnitt:</p>
<p>"  Sametinget viser til Klima- og miljødepartements forslag til ny forskrift om tradisjonell kunnskap knyttet til genetisk materiale. Forskriften skal legge til rette for at urfolks og lokalsamfunns interesser ivaretas og respekteres ved andres tilgang til og utnyttelse av kunnskap knyttet til genetisk materiale som er utviklet, brukt, bevart og overført av et urfolk eller lokalsamfunn (tradisjonell kunnskap). Hovedregelen som foreslås, er at andres tilgang til og utnyttelse av tradisjonell kunnskap krever samtykke fra det urfolket eller lokalsamfunnet som innehar den. Disse samtykkereglene skal kunne håndheves for domstolene. Forskriften er en begynnelse på arbeidet med å verne om samenes rettigheter til tradisjonskunnskap knyttet til genetisk materiale på nasjonalt nivå. Samtidig er forskriftsutkastet et viktig skritt fremover for å sikre nasjonal gjennomføring av Nagoya-protokollen som trådte i kraft i Norge i 2014."</p>
<p>4.2 Samvirke med samiske interesser i kommunal planlegging</p>
<p>Endring i 1.avsnitt, siste setning:</p>
<p>"Sametingets innsigelse skal bidra til å sikre naturgrunnlaget for samisk kultur,  utmarksbruk  og næringsutøvelse."</p>
<p xml:lang="dan">Under <span type="quote" xml:lang="dan">"strategier"</span>:</p>
<p>Endring av andre kulepunkt:</p>
<list><p type="listitem"><span type="quote">"Sametinget skal bruke sin innsigelsesmyndighet for å sikre naturgrunnlaget for samisk kultur,  utmarksbruk  og næringsutvikling for fremtidige generasjoner"</span></p>
</list><p xml:lang="deu">4.3 under <span type="quote" xml:lang="dan">"strategier"</span>:</p>
<p>Nytt kulepunkt:  "Sametinget vil styrke den økonomiske situasjonen og forutsigbarheten for stiftelsen Protect Sápmi, slik at stiftelsen kan bistå samiske rettighetshavere i deres kontakt med  industri og myndigheter  ."</p>
<p>4.4 Nytt punkt under strategier:</p>
<list><p type="listitem">"Sametinget vil bidra til at et senter for tradisjonskunnskap etableres."</p>
</list><p>6.1 Endringer under andre kulepunkt under <span type="quote" xml:lang="dan">"strategier"</span>:</p>
<list><p type="listitem">"....<span type="quote">"reindriftsutøvelse,  utmarksbruk  og tradisjonelle utmarksnæringer"</span></p>
</list><p>8.1 Nytt 7. avsnitt:</p>
<p>"Sametinget vektlegger viktigheten av at tradisjonell samisk gammebyggingstradisjoner skal ivaretas, dette gjelder både oppføring av nye gammer på eksistrende gammetufter og rehabilitering. Sametinget ser behov for et regelverk som tillater tradisjonell gammebygging i tråd med samiske tradisjoner."</p>
<p>8.3 nytt siste avsnitt</p>
<p>"Sametinget bør gå i dialog med Regjeringen om å få endret forskrift om motorferdsel i utmark og vassdrag slik at kommunene får en større mulighet til å bestemme i motorferdselsaker i egen kommune. Dette er spesielt viktig ved nødvendig nyttekjøring slik som ved naturalhusholdning for å sikre tilgang og fremkommelighet til de tradisjonelle høstingsområdene. Sametinget er kritisk til fylkesmannens praksis med å inndra motorferdseldispensasjoner som kommunene har innvilget til lokale rettighetshavere/ brukere for nødvendig nyttekjøring til sine tradisjonelle høstingsområder  ."</p>
<p>Nytt siste kulepunkt under strategier:</p>
<p>*  "Sametinget ser behov for å støtte opp om kommunenes lokale forvaltning av motorferdselsdispensasjoner, og gjennom dialog med Fylkesmannen unngå uheldig praksis med inndragelse av kommunale innvilgede motorferdseldispensasjoner</p>
<p>Saken påbegynt 29.09.16 kl. 17.20</p>
<p>Votering  Av 39 representanter var 38 til stede. Voteringen ble gjennomført i følgende rekkefølge:</p>
<list><p type="listitem">Forslag 5 ble forkastet med 29 mot 9 stemmer</p>
<p type="listitem">Forslag 6, del I som omfatter pkt 1.1, 2.1 og 2.3, ble vedtatt med 33 mot 5 stemmer</p>
<p type="listitem">Forslag 6, del II som ikke omfatter pkt. 1.1, 2.1 og 2.3, ble vedtatt med 21 mot 17 stemmer</p>
<p type="listitem">Forslag 3 ble forkastet med 20 mot 19 stemmer (møteleder brukte sin dobbelstemme)</p>
<p type="listitem">Forslag 2 ble vedtatt med 20 mot 18 stemmer</p>
<p type="listitem">Forslag 1 ble vedtatt med 32 mot 6 stemmer</p>
<p type="listitem">Forslag 4 ble ikke fremmet</p>
<p type="listitem">Plan- og finanskomiteens tilrådning ble vedtatt med 31 mot 7 stemmer</p>
</list><p>Protokoll tilførsler   Det ble ikke fremmet noen protokolltilførsler i saken.</p>
<p>Taleliste og replikkordskifte</p>
<p xml:lang="nno">Innlegg</p>
<p>Replikk</p>
<p>Per Mathis Oskal, saksordfører</p>
<p xml:lang="smj">Isak Mathis O. Hætta</p>
<p>Ellen Kristine Saba</p>
<p xml:lang="smj">Isak Mathis O. Hætta</p>
<p xml:lang="sme">Láilá Susanne Vars</p>
<p xml:lang="sme">Mariann Wollmann Magga</p>
<p>Per Andersen Bæhr</p>
<p xml:lang="sme">Láilá Susanne Vars</p>
<p xml:lang="sme">Mariann Wollmann Magga</p>
<p>Christina Henriksen</p>
<p xml:lang="sme">Láilá Susanne Vars</p>
<p>Vibeke Larsen</p>
<p>Christina Henriksen</p>
<p xml:lang="nno">Bengt Rune Strifeldt</p>
<p>Mathis Nilsen Eira</p>
<p xml:lang="sme">Láilá Susanne Vars</p>
<p>Mathis Nilsen Eira</p>
<p xml:lang="sma">Nora Marie Bransfjell</p>
<p>Vibeke Larsen</p>
<p xml:lang="sma">Jovna Zakarias Dunfjell</p>
<p>Vibeke Larsen</p>
<p xml:lang="vep">10</p>
<p xml:lang="smj">Isak Mathis O. Hætta</p>
<p>Mathis Nilsen Eira</p>
<p xml:lang="smj">Isak Mathis O. Hætta</p>
<p xml:lang="vep">11</p>
<p>Christina Henriksen</p>
<p xml:lang="vep">12</p>
<p xml:lang="est">Per Mathis Oskal</p>
<p xml:lang="sme">Beaska Niillas</p>
<p xml:lang="vep">13</p>
<p xml:lang="sme">Láilá Susanne Vars</p>
<p xml:lang="vep">14</p>
<p xml:lang="est">Thomas Åhrén</p>
<p xml:lang="vep">15</p>
<p>Toril Bakken Kåven</p>
<p>Christina Henriksen</p>
<p xml:lang="smj">Isak Mathis O. Hætta</p>
<p xml:lang="sma">Nora Marie Bransfjell</p>
<p>Toril Bakken Kåven</p>
<p xml:lang="vep">16</p>
<p>Per Andersen Bæhr</p>
<p xml:lang="vep">17</p>
<p>Lars Filip Paulsen</p>
<p xml:lang="vep">18</p>
<p xml:lang="sme">Beaska Niillas</p>
<p>Mariann Wollmann Magga, til forr. orden</p>
<p xml:lang="vep">19</p>
<p>Per Mathis Oskal, saksordfører</p>
<p>Láilá Susanne Vars, til forr. orden</p>
<p>Lars Filip Paulsen, til forr. orden</p>
<p xml:lang="nno">SP  - vedtak:</p>
<p>1 Innledning <span type="quote" xml:lang="sme">“Nu guhká go mis lea čáhci, gos guolli vuodjá Nu guhká go mis leat eatnamat, gos bohccot guhtot ja bálget Nu guhká go mis leat meahcit, gos ealibat čiehkádallet De mis lea doaivu dán eatnan alde Go min ruovttut eai šat gávdno ja min eanan lea billánan - gos mii galgat de orrut?”</span>  Paulus Utsi</p>
<p>1.1   Overordna mål  Samene har som ett av Norges statskonstituerende folk og landets urfolk en rett til selvbestemmelse over egen utvikling. Denne retten innebærer også en rett til medbestemmelse over arealer og naturressurser, en rett til å få en rettmessig andel i den økonomiske utviklingen som skjer i samiske områder. Sametinget forutsetter at samene som urfolk skal ha samme mulighet til å ivareta og opprettholde sin kultur, kulturuttrykk og levesett. Sametinget har som mål at natur- og ressursgrunnlaget i samiske områder forvaltes med tanke på å sikre våre kommende generasjoner livsgrunnlag og mulighet til å utvikle samisk kultur. Forvaltningen skal bidra til å styrke samisk kultur, næringsutøvelse og samfunnsliv. Endringer i arealbruken, uttak av naturressurser og tiltak for energiproduksjon skal kun tillates etter helhetlig planlegging som tar hensyn til og sikrer det materielle grunnlaget for samisk kultur, samisk utmarksbruk og samiske næringer Areal- og ressursforvaltning som er bygd på tradisjonell samisk praksis og kunnskap er god miljø- og klimapolitikk. Tradisjonell bruk har vært i balanse med tilgjengelige arealer og ressurser. All utnytting av arealer herunder ressursutvinning på land og i marine områder i samiske områder, skal skje etter fritt forhåndsinformert samtykke fra Sametinget og samiske rettighetshaver.". Samiske interesser lokalt skal ha mulighet til å bli konsultert om beslutninger som berører naturgrunnlaget for deres virksomhet. Sametinget vil at denne retten skal lovfestes.  1.2   Bruk og vern av arealer og ressurser  Forvaltning av arealer og ressurser er omfattende prosesser som kan påvirke livsvilkårene for framtidige generasjoner. Sametinget ser det som avgjørende at vedtak i slike prosesser bygger på et solid kunnskapsgrunnlag. Det er behov for å styrke kunnskapen om samisk kultur,  utmarksbruk  og næringer for de som planlegger og utreder Den samiske befolkningen lever av naturressursene på land og til havs. For å sikre disse ressursene også for framtidige generasjoner, er det viktig at Sametinget har adekvate ressurser for å kunne holde oversikt over planlagte/ønskede inngrep og aktiviteter i det samiske området, som strekker seg fra Hedmark til Finnmark fylker. Sametinget har behov for økte ressurser i areal-og miljøsaker og bevilgningene til Sametinget må speile dette behovet og disse oppgavene. Sametinget må ha reelle muligheter til å følge alle prosesser som påvirker samiske lokalsamfunn og næringer, og videre kunne fremme innsigelser i saker der det er nødvendig, jfr. Sametingets planveileder. Samisk tradisjonell kunnskap – árbediehtu – må anerkjennes og vektlegges parallelt med forskningsbasert kunnskap i beslutningsprosessene om bruk og vern av land og ressurser. Sametinget vil bidra til at den tradisjonelle kunnskapen forvaltes med respekt for kunnskapsbærerne. Tradisjonell kunnskap skal inngå i beslutningsprosesser i dialog med de samiske samfunnene og slik tas aktivt i bruk i forvaltning av arealer og ressurser i samiske områder. Konsekvensutredninger skal gi beslutningsrelevant kunnskap om samisk arealbruk og tradisjonell kunnskap knyttet til dette. Sametinget vil at det utvikles nasjonale retningslinjer for hvordan berørte reinbeitedistrikter og samiske rettighetshavere skal konsulteres og involveres i ulike arealprosesser slik at kunnskapsgrunnlaget blir best mulig og saker forsvarlig utredet. Dette vil kunne bidra til at verddevuohta opprettholdes og revitaliseres i områder hvor ordningen har forsvunnet</p>
<p>Sametinget vil sikre reindrifta beitearealer, og slik gi mulighet for å styrke og utvikle reindrifta både som næring og som en viktig samisk kulturbærer. Det materielle naturgrunnlaget for samiske utmarksbrukere, utmarksnæringer og kombinasjonsnæringer må sikres slik at disse fortsatt sikres tilgang til sine tradisjonelle bruksområder og gis mulighet for utvikling og modernisering av sine  tradisjoner</p>
<p>Sametinget vil at samiske lokalsamfunn skal ha tilgang til reine kyst- og havområder som gir rom både for et levedyktig fjord- og kystfiske, og for fiske til matauke og som rekreasjon. Tradisjonelt fiske og fangst skal ikke fortrenges av konkurrerende arealkrevende virksomhet. Sametinget vil arbeide for å opprettholde andelen dyrka mark i samiske områder, som grunnlag for framtidig matproduksjon. Sametinget vil bruke innsigelsesmuligheten som følger av plan- og bygningsloven til å sikre naturgrunnlaget for samisk kultur og næringsutøvelse. Sametinget må få styrket sin økonomiske ramme og kapasitet for å ivareta innsigelsesmuligheten som følger av plan-og bygningsloven til å sikre naturgrunnlaget for samisk kultur og næringsutøvelse</p>
<p>Vern av arealer i samiske områder, som naturreservater, nasjonalparker og landskapsvernområder skal ikke gjennomføres uten fritt forhåndsinformert samtykke fra lokale rettighetshavere og myndigheter og Sametinget. Hvor slikt vern ikke er til hinder for eller på en negativ måte begrenser samisk utnyttelse av verneområdene så skal vernet ha til formål å sikre naturgrunnlaget for samisk kultur, utmarksbruk og og næringsutøvelse.</p>
<p>Tilgang til og mulighet for å bruke meahcci bidrar til å sikre framtidig bosetting og levekår i samiske områder. Kombinasjonsnæring er en nødvendig tilpasning til de omskiftelige ressursgrunnlagene i naturbasert næringsutøvelse. Styrket tilrettelegging for sanking til eget bruk, for næringsvirksomhet og til bruk i duodji må sikres for samiske lokalsamfunn. Sametinget vil at eventuell tilrettelegging for verdiskapning i nasjonalparker og andre større verneområder skal skje på en måte som ivaretar eksisterende samiske næringer og tradisjonell samisk utmarksutnyttelse og naturbruk.   1.3   Meldingsprosessen og medvirkning  Sametingets forrige melding om miljø- og areal fra 2009, Leve i landet på landets vis hadde som hovedmål å sikre en bærekraftig utvikling i de tradisjonelle samiske bosettingsområdene. Meldingen tok utgangspunkt i at arealer og ressurser gir grunnlag for bosetting og næringsutøvelse i samiske bygder, og er en betingelse for å utvikle egen kultur og samfunnsliv. Meldingen ønsket å synligjøre det at tilgang og rettigheter til egne bosettingsområder og muligheten til å forvalte disse i samsvar med egne tradisjoner og verdier er avgjørende for videreføring av samisk kultur og levemåte. Det samiske samfunnet har vært bredt involvert i arbeidet med utforming av denne meldingen.</p>
<p>Samiske næringsorganisasjoner, lag- og foreninger, samt kommuner i samiske områder ble invitert til innspillsmøter på Røros, i Kautokeino, Evenes og Varangerbotn. I tillegg la sametingsrådet stor vekt på å legge til rette for et kunnskapsbasert debatt. Seks fagartikler med ulike tema innenfor areal- og ressursutnytting ble bestilt fra sentrale forskere med kunnskap om samiske forhold. Disse ble presentert på et fagseminar i november 2015. Artiklene er presentert i publikasjonen Perspektiver for fremtidig areal- og miljøpolitikk i Sápmi. Høsten 2015 nedsatte Sametingsrådet ei ressursgruppe som skulle se på hvordan dagens forvaltning av utmarksressurser er tilpasset utmarksutøvernes behov. Resultater fra gruppas arbeid er publisert i rapporten Meahcci – et grunnlag for identitet, kultur og birgejupmi – Rapport fra Sametingets arbeidsgruppe for utmark.</p>
<p>Sametingets plenum behandlet i desember 2015 forløperen for meldinga, Sametingsrådets redegjørelse om areal og miljø. Redegjørelsen satt søkelys på aktuelle spørsmål innen arealforvaltning på land og sjø, verneområdeforvaltning, utvinning av naturressurser, bruken av utmark og tradisjonell kunnskap i forvaltning. Meldingen som foreligger utdyper og konkretiserer de nevnte temaene.  1.4   Sentrale tema i meldingen  Tre tema har vært særlig sentrale i arbeidet med meldingen. Behovet for å styrke muligheten for reell medvirkning fra samiske samfunn og rettighetshavere i beslutninger om bruken og forvaltningen av arealer og ressurser er det første av disse temaene. Kapittel 4 i meldingen belyser og problematiserer dette og legger fram strategier for Sametingets videre arbeid. Sikring av naturgrunnlaget for tradisjonelle næringer er det andre sentrale temaet. Sametinget registrerer med bekymring den tiltakende konkurransen om arealer i samiske områder. De tradisjonelle samiske brukere må ofte må vike til fordel for nye næringer som gruvedrift, energiindustri eller havbruksnæring. Sametingets mål og strategier for sikring av naturgrunnlaget for samisk kultur og næringsutøvelse blir drøftet i kapitlene 5, 6 og 7. Det tredje sentrale temaet for arbeidet har vært synliggjøring av tradisjonell samisk utmarkbruk. Sametinget vil sikre muligheten for å videreføre kjente høstingstradisjoner og ressursbruk. Kapittel 8 beskriver problematikken og formulerer strategier for å opprettholde og styrke utmarkbruken. Sametingmeldingen om areal og miljø formulerer mål og strategier for å sikre naturgrunnlaget for samisk kultur, samiske næringer og samfunnsliv. Meldinga stiller krav til styrket lovgivning, bedre samhandlingsprosesser og reelle muligheter for den samiske befolkningen til å delta i arealforvaltningsprosesser. Meldingen viser Sametingets prioriteringer innen fagfeltet og signaliserer en klar og framtidsrettet politikk.  2 Grunnlag for Sametingets areal- og miljøpolitikk  Sametingets politikk i areal- og miljøspørsmål bygger på samiske verdier, der nærhet til, kunnskap om og respekt for naturen er grunnleggende. Den samiske bruken og forvaltningen av arealer og naturressurser har skjedd ut fra et langsiktig perspektiv, med tanke på at kommende generasjoner også skal kunne livberge seg i de samme områdene. Internasjonale avtaler og konvensjoner om urfolk har stadfestet samenes status som urfolk og dette er blitt implementert i nasjonal lovverk i varierende grad. Dette sammen med Sametingets egne tidligere vedtak danner grunnlaget for denne meldinga. I det følgende gis det en oversikt over de sentrale dokumentene som har betydning for utforming av fremtidig poltikk.  2.1   Internasjonale urfolksrettigheter  FNs Urfolkserklæring av 2007 angir rammene for nasjonal lovgivning innenfor areal og ressursforvaltningen i Norge. Sammen med generelle folkerettslige instrumenter som verner det materielle grunnlaget for urfolks kultur og levesett, så knesetter erklæringen globale standarder for forholdet mellom urfolk og stat, og urfolk og tredjepartsinteresser i saker som berører urfolks rettigheter til land og ressurser. Sametinget forventer at erklæringen følges opp på nasjonalt, regionalt og lokalt nivå i Norge gjennom egne handlingsplaner som også må gjøres gjeldende innenfor den nasjonale areal- og miljøpolitikken FNs erklæring om urfolks rettigheter som ble vedtatt av FNs Generalforsamling i 2007 er å forstås som uttrykk for internasjonal folkerettslig sedvane. Erklæringen fastslår urfolks rett til selvbestemmelse uttrykt både som selvstyre i saker som angår indre og lokale anliggender og gjennom å bli konsultert for å kunne oppnå et fritt og informert forhåndssamtykke</p>
<p>De pliktene som følger av SP artikkel 27 følger i stor grad også av ILO konvensjon 169 om urfolk og stammefolk i selvstendige stater (ILO 169), særlig artikkel 15 nr. 1. ILO 169 pålegger også statene plikten til å konsultere berørte urfolk, og særlig ved deres representative institusjoner om lover og administrative tiltak som kan påvirke de. Det vil dermed omfatte alle typer arealinngrep og offentlige reguleringer av arealbruk. Staten kan etter FNs konvensjon om sivile og politiske rettigheter (SP) artikkel 27 ikke foreta eller tillate inngrep i det materielle kulturgrunnlaget som medfører en nekting eller i vesentlig grad krenking av utøvelsen av samisk kultur. I hvilken grad et tiltak vil medføre en nekting eller krenking av  kulturutøvelse vurderes ut fra kriteriene: 1) graden av konsekvensutredning for miljø, næring, kultur og samfunn, 2) graden av sumvirkninger av tidligere og planlagte inngrep, 3) graden av reelle og effektive avbøtende tiltak, 4) nødvendigheten av tiltaket for offentlige formål forstått som proporsjonaliteten av inngrepet i forhold til rettighetsinnskrenkingen som den medfører for næring, kultur, eiendom, miljø mv., og 5) graden av tilrettelegging for konsultasjoner for å oppnå forhåndsinformert samtykke. Etter en helhetsvurdering av disse kriteriene skal de som er direkte påvirket av tiltaket kunne fortsette å utøve og utvikle sin kultur og opprettholde en lønnsomhet i sin tradisjonelle næring for at tiltaket ikke er i direkte strid med SP artikkel 27.  2.2   Konvensjon om biologisk mangfold  Konvensjonen om biologisk mangfold er sentral dokument i internasjonal miljørett. Konvensjonens hovedmål er å bevare klodens biologiske mangfold, fremme bærekraftig bruk av ressursene og å dele godene av genetiske ressurser rettferdig. For urfolk er artikkel 8j i konvensjonen viktig. Den sier: <span type="quote">”Hver kontraherende Part skal så langt det er mulig og hensiktsmessig … under hensyntagen til sin nasjonale lovgivning, respektere, bevare og opprettholde urbefolknings- og lokalsamfunnenes kunnskaper, innovasjoner og praksis, som representerer tradisjonelle livsstiler av betydning for bevaring og bærekraftig bruk av biologisk mangfold, og fremme en bredere anvendelse av disse, med samtykke og medvirkning fra innehaverne av slike kunnskaper, innovasjoner og praksis, samt oppfordre til en rimelig fordeling av fordelene som følger av utnyttelsen av slike kunnskaper, innovasjoner og praksis;”</span> Denne artikkelen åpner for et betydelig innslag av medbestemmelse for urfolk over egen kunnskap, praksis, livsstil og fordeling av naturresursene.</p>
<p>2.3   Nasjonalt lovverk med betydning for forvaltning av arealer og miljø  Plan- og bygningsloven skal sikre samiske interesser ved forvaltning av grunn og ressurser. Paragraf 3-1, som angir oppgaver og hensyn i planlegging, sier at loven skal sikre naturgrunnlaget for samisk kultur, næringsutøvelse og samfunnsliv. Videre er Sametinget gitt rett til å fremme innsigelser til kommuneplanens arealdel og reguleringsplaner i spørsmål som er av vesentlig betydning for samisk kultur eller næringsutøvelse. Naturmangfoldloven har i sin formålsparagraf en ordlyd som skal sikre grunnlaget for samisk kultur. Loven skal anerkjenne og vektlegge samisk tradisjonell kunnskap som en del av kunnskapsgrunnlaget ved offentlige beslutninger som berører naturmangfoldet. Sametinget viser til Klima- og miljødepartements forslag til ny forskrift om tradisjonell kunnskap knyttet til genetisk materiale. Forskriften skal legge til rette for at urfolks og lokalsamfunns interesser ivaretas og respekteres ved andres tilgang til og utnyttelse av kunnskap knyttet til genetisk materiale som er utviklet, brukt, bevart og overført av et urfolk eller lokalsamfunn (tradisjonell kunnskap). Hovedregelen som foreslås, er at andres tilgang til og utnyttelse av tradisjonell kunnskap krever samtykke fra det urfolket eller lokalsamfunnet som innehar den. Disse samtykkereglene skal kunne håndheves for domstolene. Forskriften er en begynnelse på arbeidet med å verne om samenes rettigheter til tradisjonskunnskap knyttet til genetisk materiale på nasjonalt nivå. Samtidig er forskriftsutkastet et viktig skritt fremover for å sikre nasjonal gjennomføring av Nagoya-protokollen som trådte i kraft i Norge i 2014 I tillegg har blant annet kulturminneloven, reindriftsloven, motorferdselloven av 1982 sammen med forskrifter om ferdsel i utmarka, mineralloven, energiloven, havressurslova og akvakulturloven betydning for forvaltning av arealer og ressurser i tradisjonelle samiske områder. Finnmarksloven og Sametingets retningslinjer for endra arealbruk i utmarka i Finnmark gir også grunnlag for å sikre det materielle kulturgrunnlaget for samene.  2.4   Samerettsutvalget  Samerettsutvalget la fram sin utredning NOU 2007:13 med forslag om en konsultasjonslov, en styrings- og forvaltningslov for grunnen Statskog disponerer i samiske tradisjonelle områder utenfor  Finnmark, og en kartleggingslov av eier- og bruksrettigheter i tradisjonelle samiske områder utenfor Finnmark. Det ble i tillegg foreslått endringer av plan- og bygningsloven, naturvernloven, reindriftsloven og bergverksloven. Endringene som er gjort i plan- og bygningsloven av 2009 og ny naturmangfoldlov av 2009 er vurdert i lys av Samerettsutvalget utredning. Dette er ikke gjort for ny mineralloven som ble vedtatt 2010. Regjeringen har heller ikke gjennomført konsultasjoner eller fremmet lovforslag knyttet til konsultasjoner, kartlegging og styring av land- og ressurser i tradisjonelle samiske områder utenfor Finnmark.</p>
<p>Oppfølgingen av Samerettsutvalgets forslag er av betydning for en breiere og bedre ivaretakelse av naturgrunnlaget for samisk kultur for hele det tradisjonelle samiske området. Sametinget er derfor opptatt av at det skjer en fortgang i oppfølgingen av Samerettsutvalgets utredning.  2.5   Norsk-svensk reinbeitekonvensjon  Norsk-svensk reinbeitekonvensjon hviler på sedvanerett opparbeidet gjennom den grenseoverskridende reindrifta gjennom flere hundre år. I dag står vi overfor en situasjon hvor reindrifta i konvensjonsområdet står uten en gjeldende konvensjon. Dette er en uholdbar situasjon. Det ble underskrevet en konvensjon mellom partene i 2009, men på grunn av sterk motstand ble den ikke ratifisert. Den samiske arbeidsgruppa, bestående av NRL, SSR og Sametingene i Norge og Sverige, leverte i mars 2014 et forslag til norsk og svensk regjering. I dette forslaget til ny konvensjonstekst la arbeidsgruppa vekt på større mulighet til samarbeidsavtaler mellom samebyer og reinbeitedistrikt. I tillegg foreslo man konfliktløsningsmodeller. Arbeidsgruppa pekte også på behovet for rettighetsavklaringer og kompensasjon for tapt beiteland med alternative beiteområder. Det vil være et paradoks om den grenseoverskridende reindriften sikres gjennom konvensjonen, for deretter å være truet av arealinngrep fra annet hold. For den samiske arbeidsgruppa var det viktig å ha fokus på den samiske reindrifta i området, og ikke den norske og svenske reindrifta. Dette fordi man tror at det er gjennom et allsamisk perspektiv at løsninger kan finnes.  2.6   Sametingets egne vedtak  Sametingets planveileder som ble vedtatt i 2010 har vært førende dokument for Sametingets deltakelse i planlegging etter plan- og bygningsloven og er fortsatt aktuell. Sametinget har også vedtatt Strategi for sikring og utvikling av samisk kultur ved energiutbygginger, senere omtalt som Sametingets energistrategi. I tillegg har Sametingsrådet fremmet redegjørelser om reindrift og utvikling av sjøsamiske områder og er i gang med å utarbeide en melding om duodji. I tillegg har Sametingets plenum tatt stilling til forvaltning av fornybare ressurser på Finnmarkseiendommens grunn blant annet gjennom vedtak i SP/19/14. Sametingets plenum har også vedtatt Sametingsmelding om høyere utdanning og forskning. Disse dokumentene er med og danner grunnlag for dette meldingsarbeidet. Sametingsrådet fremmet en redegjørelse om rovviltpolitikk i 2013. Sametingets målsetting i rovviltpolitikken er å redusere tap forårsaket av rovvilt betraktelig slik at reindriftsnæringen og jordbruksnæringen kan bruke tradisjonelle beiteområder til beiting. Sametinget skal ha fokus på folkeretten i forhold til rovviltpolitikken og forvaltningen av denne, og arbeide for en sterkere lokal medbestemmelse i forhold til forvaltningen av rovvilt. Denne redegjørelsen gjelder fortsatt og legger til grunn også i areal- og miljømeldingen selv om tema rovvilt ikke behandles nærmere. Også Sametingets deltakelse i areal- og miljøforvaltning gjennom enkeltsaker i form av medvirkning og konsultasjoner har bidratt til å utforme Sametingets areal- og miljøpolitikk. Erfaringene fra enkeltsaker, som spørsmål om utvinning av mineraler og andre ressurser fra tradisjonelle samiske områder, bidrar til å løfte opp viktige problemstillinger som det er også behov for å ta stilling til politisk.  3 Utviklingstrekk som vil påvirke samiske samfunn  Klimaendringer, økt interesse for utvinning av naturressurser, demografiske endringer og mulige endringer i fylkes- og kommunestrukturen vil påvirke utviklingen i samiske samfunn betydelig. Sametingets arbeid innenfor areal- og miljøspørsmål vil legge dette til grunn.  3.1   Ressurser i nordområdene – til gode for det samiske samfunnet  Tradisjonelle samiske områder har fortsatt mye inngrepsfri natur og et tilsvarende rent miljø, som samene har forvaltet i generasjoner på en varsom måte. Disse ressursene er det økende ønske om å utnytte. Petroleumsressursene i store deler av Barentshavet er fortsatt uutforsket. Presset for å tillate leiting etter olje og gass i nordlige havområder kommer til å øke i årene som kommer. Mineralnæringen trenger nye drivverdige forekomster for fremtidig vekst. Satsing på klimavennlig energi gjør at store arealer i fjellområdene ønskes avsatt til vindkraftproduksjon. Samtidig legges det opp til en økning i havbruksnæringen. Som følge av klimaendringer er nordlige havområder mer og mer attraktiv med sin foreløpig kaldere havtemperatur og tilsynelatende ubrukt kystareal. En av de viktigste rammebetingelsene for utnyttelse av ressurser i nord er en avklaring av rettigheter til disse. Som urfolk har vi samer rett til å få anerkjent våre rettigheter til land og ressurser, og til å blir konsultert for å oppnå et fritt informert forhåndssamtykke i spørsmål om offentlige tillatelser til utnyttelse og forvaltning av ressursene i våre områder. Oppfølging av Samerettsutvalgets utredning NOU 2007:13, som i hovedsak omfatter spørsmålet om samiske land- og ressursrettigheter utenfor Finnmark, har så langt ikke blitt fulgt opp av regjeringen. Sametingets energistrategi fra 2013 slår fast at all ressursutvinning skal styrke samiske lokalsamfunn. Dette vil være et viktig prinsipp for Sametinget også i årene framover. Strategier og tiltak for utnyttelse av naturresurser i tradisjonelle samiske områder må utformes og gjennomføres i tett samspill mellom myndighetene, næringsaktører, Sametinget og samiske rettighetshavere. Sametinget ønsker partnerskap med både myndigheter og næringslivet, der vi sammen kan utvikle regionen til det beste for kulturene og folkene i nord.  3.2   Klimaendringene påvirker naturen og samfunnene i nord  Klimaendringene skjer over dobbelt så raskt i Arktis enn ellers i verden. Det er antatt at det kan bli mellom 4 til 6 grader varmere i Nord-Norge fram mot 2050. Temperaturøkningen og endringene i klimaet kommer til å påvirke både økosystemene og samfunnene i nord. De som er mest avhengig av naturen vil påvirkes sterkest av endringene. Samisk kultur og samiske næringer vil selvsagt også påvirkes av klimaendringene, og det vil derfor være behov for en klimatilpasning slik at det samiske samfunnet blir mindre sårbart for klimaendringene. Mekanismene som påvirker klimaet er mange, sammensatte og komplekse. Det er vanskelig å lage detaljerte og fullstendig korrekte beregninger av alle effekter som følger med et endret klima. Men det er forskningsfaglig enighet om at nedbøren vil øke, og at ekstremvær vil forekomme oftere. Havet blir varmere, og viktige fiskearter som torsk og lodde kan endre sin utbredelse mot nord og øst. Samtidig trekker mer varmekjære arter inn i Barentshavet og kan utkonkurrere artene, som lever der i dag. Skogen brer seg nordover og i høyden på bekostning av fjell og vidde. Naturbaserte næringer får både nye muligheter og nye utfordringer. Klimaendringene i Arktisk vil gi grunnlag for økt landbruksproduksjon. Jordbruket i Nord-Norge kan profitere på klimaendringene om de klarer å tilpasse seg de nye utfordringene. Lengre vekstsesong gjør det for eksempel mulig å gjennomføre to slåtter i året i stedet for bare en. Men nordlig økologisk planteproduksjon har i dag en særfordel på grunn av klimaet. Denne særfordelen kan bli svekket på grunn av økt temperatur og økt fuktighet, som fører til større sannsynlighet for sykdom og parasittangrep. Lengre vekst- og barmarkssesong kan også gi fordeler for reindriftsnæringen. Men vi ser også at temperatursvingninger rundt frysepunktet på vinteren gjør at reinen får problemer med å nå ned til beitene på grunn av ising, og økt temperatur sommerstid gir mer sykdoms- og parasittplager. Reindriftens etablerte flyttemønster utfordres av tidlig tining, og sein gjenfrysning av elver og vann. Kortere snøsesong medfører også utfordringer for reingjeting. De samlete effekten på reindriften kan medføre behov for endringer i både arealbruk og flokkstruktur.</p>
<p>For at samiske næringer og lokalsamfunn skal kunne tilpasse seg til klimaendringer må forvaltningen ta hensyn til klimaeffektene på de økosystemene som danner grunnlaget for tradisjonelle samiske næringer. Dette betyr aktiv bruk av et fore-var-prinsipp, som gir større mulighet for fleksibilitet i møte med det ukjente. Staten Norge må anerkjenne samenes tradisjonelle kunnskap, innovasjoner og praksis, som troverdige verktøy i arbeidet med klimaendringer. Staten må også bidra til at samiske lokalsamfunn er i stand til å møte utfordringer som vil inntreffe.  3.3   Arealforvaltning i kommuner etter kommunereformen  Regjeringen Solberg ønsker færre og større kommuner og har lagt dette til grunn i Stortingsmelding om kommunereformen (Meld. St.14 (2014-2015)). Som følge av stortingsmeldingen og for å støtte opp samiske kommuner har Sametinget gjennom eget utredningsarbeid identifisert utfordringer og muligheter for forvaltning av arealer og ressurser som kan oppstå i kommunereformen. Rapporten Kommunereformen og samiske interesser konkluderer med at større kommuner kan gi forskjellig utfall for de tradisjonelle samiske næringene. For reindriften kan arealmessig større kommuner på den ene side være en fordel ved at det i større grad muliggjør en helhetlig arealplanlegging for reindrifta. Det blir færre kommuner og overordna arealplaner å forholde seg til, noe som kan lette den administrative oppfølgingen for reinbeitedistriktene. På den andre siden vil større kommuner kunne resultere i at reindrifta i større grad blir marginalisert og usynliggjort i den kommunale sakshåndteringen, noe som lett medfører at reindriftas arealbehov nedprioriteres.</p>
<p>For kyst- og fjordfiskere kan større kommuner også gi forskjellige utfall. I de senere årene har kommuner blitt oppfordret til å utarbeide interkommunale kystsoneplaner. Større sammenhengende havområder kan gi mulighet for mer helhetlig og forutsigbar planlegging, som tar hensyn til fjordsystemenes bæreevne i forhold til belastningen fra akvakultur og annen aktivitet. Men samtidig opplever Sametinget at det er utfordrende for lokale brukere og fiskeriinteresser å bli hørt i planlegging for bruken av kyst- og havområder. Mulighet for medvirkning kan svekkes dersom avstanden mellom lokale brukere med tradisjonell kunnskap og kommunale planmyndigheter blir større. En sentral utfordring som rapporten påpeker, er at lokalsamfunn og samiske bygders interesser i større kommunestrukturer lettere kan tilsidesettes enn i mindre. Rapporten anbefaler at det bør sikres mekanismer som gjør at samiske interesser, lokale grupper og grender ikke får mindre gjennomslag for sine interesser i kommunale planprosesser etter kommunereformen. Videre må det sikres at tradisjonell kunnskap, lokale kunnskaper og interesser blir synlige, og er en viktig del av beslutningsgrunnlaget i planprosessene også i de nye storkommuner. Rapporten peker også på at konsekvensene av endring av kommunestrukturen vil være ulike avhengig om kommuner per i dag har et samisk flertall eller et samisk mindretall. Det vil være et tilbakeslag for utvikling av samisk offentlighet og funksjonelle samiske samfunnsutviklingsområder dersom det etter kommunereformen ikke lenger vil finnes samiske flertallskommuner. Sametingets plenum har i sak 045/14 behandlet kommunereformen. Sametinget mener blant annet at kommunenes konsultasjonsansvar ovenfor samiske interesser bør fastsettes i lov. Det må etableres mekanismer for kommunenes gjennomføring av konsultasjoner overfor representative samiske interesser for tiltak og beslutninger som kan få direkte betydning for samisk språk, kultur, næringsutøvelse og samfunnsliv. En marginal og truet tilstedeværelse av samisk kultur, næring og samfunnsliv skal også være et argument for at samiske interesser skal prioriteres og fremmes i kommunene. I kommuner med mindretall av samisk befolkning må det derfor sikres mulighet for gjennomslag for deres saker.  3.4   Fraflytting og urbanisering endrer samiske bygder  Det samiske bosettingsområdet har opplevd store endringer i befolkningen i løpet av de siste tiårene.  Det har vært en folketallsnedgang på 16 % fra år 1990 til 2010 i virkeområdet for Sametingets tilskuddsordninger for næringsutvikling, STN-området. Befolkningsutviklingen har vært lignende i de sørsamiske kommunene i forvaltningsområdet for samisk språk, Røyrvik og Snåsa. I Røyrvik gikk folketallet ned 33 % og i Snåsa var nedgangen 15 % i tidsperioden 1990-2010. I samme perioden har STN-kommunene gjennomgått en kraftig aldringsprosess, ikke ulik andre områder i nord. Hovedgrunnen til folketallsnedgangen og aldringen er at utflytting av de årskullene som vokste opp på 1970 og 1980-tallet er større enn innflytting. Befolkningsveksten i Nord-Norge har kommet de regionale sentra til gode. Bodø i Nordland, Tromsø i Troms samt Alta og Hammerfest i Finnmark har hatt betraktelig større befolkningsvekst enn områdene i fylkene ellers. Også mange samer søker seg til bysentra. Primærnæringene har stor betydning for sysselsetting i samiske lokalsamfunn. Både reindrift, landbruk og fiske er viktige selv om alle har opplevd nedgang i sysselsetting i det siste tiåret. Kun i kommunene Kautokeino og Karasjok har man opplevd økning i antall sysselsatte i reindrift, og i fiskeri har kun kommunene i Øst-Finnmark hatt vekst i antall sysselsatte. Kvinner er fortsatt underrepresentert i primærnæringene selv om rekruttering av kvinner til landbruk har vært positiv i Finnmark de siste årene. Andelen offentlige arbeidsplasser er relativt høy i de samiske kommunene. Samiske institusjoner, som Sametinget, Sámi Allaskuvla og språk- og kultursentraene som Árran og Saemien Sijte, er viktige for mange kommuner. Aldring av befolkningen i kombinasjon med utflytting gir utfordringer for hvordan samiske bygdene og lokalsamfunn kan fungere.</p>
<p>Færre får sin inntekt av primærnæringene eller er avhengig av naturressurser for selvberging. Gårder gjøres om til fritidseiendommer og flere ønsker seg hytte i tilknytning til slektens høstingsområder. Primærnæringene, som reindrift, jordbruk og fiske, utfordres med nye for inntjeningsmuligheter som gruvevirksomhet og reiseliv. For samisk ungdom velger å bosette seg i sine hjembygder vil tilgang til utmarka og naturressursene kunne være avgjørende for livskvaliteten. Det er en utfordrende oppgave for samiske kommuner å finne strategier som ivaretar naturgrunnlaget, samtidig som det er behov for nye arbeidsplasser for å opprettholde bosettingen. Sametinget ønsker å være en partner og en støttespiller i dette arbeid.  3.5 Rovvilt  Sametinget ser at rovvilttrykket har betydelig innvirkning på bruk av arealer. Det å ha levedyktige beitenæringer og rovdyrstammer i Norge, er en målsetning. Sametinget vil bidra til at det utøves en aktiv og målrettet rovdyrforvaltning i tråd med vedtatt bestandsmål, slik at konfliktnivået i landbruket blir redusert, bl. a ved at lokal kunnskap vektlegges i forvaltningen. Utmarksressursene må kunne utnyttes til beite og dette må hensyntas i rovdyrforvaltningen. Stortingets rovviltforlik i 2011 gir rammer for forvaltningen av rovvilt i Norge. Forliket innebærer at norsk rovviltforvaltning skal skje innenfor rammen av bestemmelsene i Naturmangfoldloven, Bern-konvensjonen og Stortingets behandling av denne. For å nå målet om økt matproduksjon er det viktig å utnytte beiteressursene i utmark. Tapstallene for beitenæringen må ned. Det bør ikke være rovdyr som representerer et skadepotensial i prioriterte beiteområder for beitedyr og i kalvingsområder. Det er ulik oppfatning mellom fagmyndigheter og næringsutøvere om antall rovdyr. Det rapporteres at også havørn tar rein, selv om dette er definert til å være en åtseleter. Reindriftsutøverne har en unik kunnskap om rein og det økosystemet som reinen lever i. Det må sikres at tradisjonell kunnskap tas i bruk i oppfølgingen av rovviltforliket. Soneinndelingen (for rovvilt) er i utakt med samiske primærnæringer, og bør vurderes avskaffet eller kraftig endret for å forhindre katastrofale tap for samiske næringsutøvere innenfor reindrift og jordbruk, og for å bidra til ei sterk og robust reindriftsnæring i samiske lokalsamfunn. Særlig i Troms er dette problematisk, og soneinndelingen i fylket utgjør en såpass stor trussel for reindriftsnæringa at den bør revideres umiddelbart.   4 Samvirke mellom samiske interesser og offentlige myndigheter  Et godt samvirke mellom samiske interesser og offentlige myndigheter i beslutninger knyttet til areal, naturvern og ressursutvinningsforvaltning er avgjørende for at naturgrunnlaget for samiske kultur sikres. Sametinget legger til grunn at det relevante kunnskapsgrunnlaget skal også omfatte tradisjonell kunnskap.  4.1   Konsultasjoner med statlige myndigheter ved forvaltning av arealer og ressurser  Sametingets mål er at Sametinget og samiske interesser og rettighetshavere skal ha en reell mulighet til å bli konsultert av staten for å kunne gi et fritt forhåndsinformert samtykke til planer og tiltak knyttet til areal- og ressursforvaltning. Denne retten skal lovfestes. Samene har over generasjoner forvaltet og nyttiggjort seg av ressurser og arealer i sine tradisjonelle bosettingsområder. Lover, planer og tiltak som påvirker denne bruken kan ikke vedtas uten at vi blir konsultert om dette. Vi skal også kunne delta direkte i den offentligrettslige forvaltningen av naturressursene og miljøet. Sametinget og staten Norge har formalisert det folkerettslige kravet om konsultasjoner i konsultasjonsavtalen fra 2005.</p>
<p>Staten skal i god tro konsultere med Sametinget og direkte berørte samiske interesser med siktemål om å oppnå enighet før det eventuelt gis tillatelse til prosjekter, som berører våre landområder, sjøområder, og andre ressurser. Der myndigheten til å fatte vedtak overføres fra staten til en underliggende etat, skal plikten til å konsultere også følge med. Dersom det er uenighet i saken må det synliggjøres i dokumentet som leder fram til vedtaket. Sametinget har også en egen avtale med klima- og miljøverndepartementet fra 2007 om retningslinjer for verneplanarbeid etter naturvernloven i samiske områder. I tillegg har Sametinget en avtale om gjennomføring av konsultasjoner med NVE fra 2009. Konsultasjonsavtalen med staten er et godt grunnlag for gjennomføring av konsultasjoner i spørsmål om areal- og miljøforvaltning. Sametinget har fått gjennomslag for egne interesser i flere spørsmål, særlig i konsultasjoner med Olje- og energidepartementet om energiutbygginger. Ett eksempel på dette er Fálesrášša vindkraftutbygging i Kvalsund kommune som ble avslått på grunn av de negative virkningene for reindriften i området. det har vært motstridende oppfatning av konsultasjonsprosedyrene og gjennomføringen av konsultasjonene med NVE. Til tross for Sametingets anmodninger ønsker ikke NVE å konsultere om utfallet i konsesjonssakene, og konsultasjonsavtalen begrenser til konsultasjonene å gjelde kun tiltak, som er underlagt konsekvensutredningsplikt etter forskrift om konsekvensutredninger. Dette betyr at kun større vann- og vindkraftanlegg omfattes av avtalen mens man ser at det kan være den samla belastningen av flere mindre vannkraftverk som blir avgjørende for hvilke konsekvenser kraftutbygging har. I tillegg er det uenighet om tiltakshavere er pålagt å utrede den samlede belastningen for berørte reinbeitedistrikter.</p>
<p>Retningslinjer for verneplanarbeid i samiske områder gir et godt grunnlag for å involvere samiske interesser i verneprosessene. Imidlertid opplever Sametinget at det er varierende kjennskap til avtalen i de ulike forvaltningsinstanser og hos fylkesmennene. Det er potensiale for å gjøre retningslinjene bedre kjent både hos verneområdeforvalterne og fylkesmennene. Mål: Samiske interesser og rettighetshavere skal ha en reell mulighet til å bli konsultert for å kunne gi et fritt  forhåndsinformert samtykke til planer og tiltak knyttet til areal- og ressursforvaltning. Denne retten skal lovfestes. Strategier:</p>
<list><p type="listitem">Sametinget vil forbedre konsultasjonene med NVE. Avtalen med NVE om gjennomføring av konsultasjoner gjennomgås og revideres før videreføring.</p>
<p type="listitem">Sametinget vil arbeide for at sentrale og regionale myndigheter skal opparbeide seg kunnskaper om urfolksspørsmål og få bedre kjennskap til konsultasjonsavtalen og retningslinjer for verneplanarbeid i samiske områder  4.2   Samvirke med samiske interesser i kommunal planlegging  Sametingets mål er at samiske interesser lokalt skal ha mulighet til å bli konsultert i beslutninger, som berører naturgrunnlaget for deres virksomhet. Sametingets innsigelse skal bidra til å sikre naturgrunnlaget for samisk kultur, utmarksbruk og næringsutøvelse. Samer er bosatt i de fleste kommuner i Norge, men behovet og muligheten for særskilt forpliktende involvering i kommunale planprosesser varierer. For Sametinget er det avgjørende at samer skal kunne delta i beslutninger om bruken og forvaltningen av våre tradisjonelle arealer: vidder og skog, vann, kyst og sjø, meáhcci og jordbrukets kulturlandskap. Enhver som fremmer planforslag har ansvar til å legge til rette for medvirkning. Dette følger av plan- og bygningslovens §5-1. Kommuner har en særlig ansvar å sikre medvirkning fra grupper som kan kreve spesiell tilrettelegging, herunder samer. Denne plikten til å legge til rette for medvirkning er ikke så omfattende som en konsultasjonsplikt. Det mangler fortsatt en lovmessig fastsetting av kommunenes konsultasjonsplikt overfor berørte samiske interesser og rettighetshavere. Innsigelsesmyndigheten, som Sametinget har i plan- og bygningsloven, er en måte å oppfylle folkerettens konsultasjonsforpliktelser. Sametingets innsigelsesmyndighet skiller seg dermed vesentlig fra de øvrige myndigheters mulighet til å fremme innsigelse. Gjennom Retningslinjer for innsigelse i plansaker etter plan- og bygningsloven (H-2/14) ønsket regjeringen å stramme inn bruken av innsigelser fra statlige og regionale myndigheter. Fylkesmannens rolle som statlig samordner av innsigelser ble også styrket. I Nasjonale forventninger til regional og kommunal planlegging fra 2015 slår regjeringen blant annet fast at det kommunale selvstyret skal vektlegges når regionale- og statlige myndigheter vurderer å fremme innsigelse. Sametingets innsigelsesmyndighet har en folkerettslig begrunnelse og kan ikke svekkes gjennom samordning eller kravet om vektlegging av lokalt selvstyre. Sametinget kan fremme innsigelse i saker som er av vesentlig betydning for naturgrunnlaget for samisk kultur og næringsutøvelse. Hva som er <span type="quote">«av vesentlig betydning»</span> er til enhver tid opp til Sametinget å vurdere. Sametinget har ansvaret for å ta en samlet avveining og vurdering om når saken er så viktig at innsigelsen fremmes.</p>
</list><p>Kommunal- og moderniseringsdepartementets oversikt om innsigelser fra 2014 viser at Sametinget sto for én prosent av alle innsigelser. Samtidig sto fylkesmannen for over halvparten av alle innsigelsene. Sametingets innsigelser har vært fremmet på grunn av inngrep i naturgrunnlaget for reindrift, tradisjonell kystnære fiskeri, utmarksbruk og samiske kulturminner. Innsigelsene har også vært begrunnet med mangelfulle konsekvensutredninger og manglende medvirkning i planarbeidet. Etter Sametingets syn er departementets sluttbehandling av våre innsigelser konsultasjonspliktig og vi  mener at staten ikke kan se bort fra dette i saker som er av avgjørende betydning for vår kultur og næring. Ett eksempel på dette er sluttbehandling av innsigelsene til reguleringsplanen for Nussir-gruve i Kvalsund kommune, som statsråden ikke anså å være konsultasjonspliktig. Sametinget ser det som avgjørende at samiske interesser og rettighetshavere sikres retten til å bli konsultert i spørsmål som berører vårt naturgrunnlag. Selv om konsultasjonsplikten så langt ikke er fastsatt i lov, gjelder denne folkerettslige plikten også for lokale og regionale myndigheter. Det er viktig å få styrket mulighetene for en reell og aktiv deltakelse for samiske interesser og rettighetshaver i beslutningsprosessene om endret bruk av arealer og naturgrunnlag. For å oppnå dette i kommunal forvaltning bør kunnskapen om samisk kultur, samfunnsforhold og rettigheter økes. Samiske interesser og rettighetshavere må samtidig få styrket sin kapasitet og kompetanse til å delta i beslutningene. Mål: Samiske interesser lokalt skal ha mulighet til å bli konsultert om beslutninger som berører naturgrunnlaget for deres virksomhet. Sametingets innsigelse skal bidra til å sikre naturgrunnlaget for samisk kultur og næringsutøvelse Strategier:</p>
<list><p type="listitem">Sametinget vil at Stortinget lovfester samenes rett til å bli konsultert i arealsaker som direkte berører oss og våre interesser.</p>
<p type="listitem">Sametinget skal bruke sin innsigelsesmyndighet for å sikre naturgrunnlaget for samisk kultur,  utmarksbruk  og næringsutvikling for fremtidige generasjoner.</p>
<p type="listitem">Sametinget skal utvikle sin egen veilederrolle ovenfor kommunene med tanke på at de skal bedre kunne legge til rette for reel medvirkning av direkte berørte samiske interesser.</p>
</list><p>4.3   Samiske rettighetshavernes kapasitet til deltakelse i beslutningsprosessene  Sametingets målsetting er at samiske rettighetshavere og interesser skal ha kapasitet og kompetanse til en likeverdig samhandling og forhandling med industrien, staten og rettssystemet. Samiske rettighetshavere og interesser er økonomisk og kapasitetsmessig i en svak situasjon i møte med selskaper, som har interesser for utvinning og utnyttelse av ressurser i deres områder. Samhandling og forhandling skjer derfor i et asymmetrisk maktforhold. Det er et behov for å styrke samiske rettighetshavere kompetanse og kapasitet i beslutningsprosesser om bruken av arealer og ressurser. Sametinget har støttet initiativ for å styrke samiske rettighetshaveres kompetanse og kapasitet i møte med større utbyggingsaktører gjennom blant annet Stiftelsen Protect Sápmi. Stiftelsen bistår i forhandlinger på vegne av samiske interesser og rettighetshavere i møte med utbyggere og interesser. Sametinget mener at selskaper og store grunneiere, som disponerer over grunn med samiske ettigheter, kan være tjent med å støtte et slikt initiativ. Fra 2015 har Sametinget etablert en søknadsbasert tilskuddspost for å følge opp samiske rettigheter til arealer og ressurser. Ordningen prioriterer støtte for juridisk bistand til samiske rettighetshavere i saker, som må føres for domstolene og som er av prinsipiell karakter for ivaretakelse av land- og ressursrettigheter. Videre prioriteres støtte til ordninger for veiledning og forundersøkelser for at kollektive krav fremmes overfor Finnmarkskommisjonen. I tillegg prioriteres støtte til nettverk og organisasjoner, som arbeider for anerkjennelse av land- og ressursrettigheter utenfor Finnmark. Sametinget ser behov for å styrke arbeidet med å gjøre samiske rettighetshavere i stand til å fremme krav om sikring og bevaring av deres arealer og ressurser. Reinbeitedistriktene får tilskudd over reindriftsavtalen for slikt arbeid, men dette er langt ifra tilstrekkelig. Andre samiske næringer, utmarksbrukere eller bygdelag har ikke statlig tilskudd for rettighetsarbeid tilgjengelig. Etablering av  slike støtteordninger må nødvendigvis skje i tett samarbeid med samiske næringsorganisasjoner og institusjoner. Mål: Samiske rettighetshavere og interesser skal ha kapasitet og kompetanse for en likeverdig samhandling og forhandling med industrien, staten og rettssystemet Strategier:</p>
<list><p type="listitem">Sametinget vil styrke samiske rettighetshaveres muligheter til å kunne gi sitt frie og informerte forhåndssamtykke til forespørsler om utvinninger av naturressurser</p>
<p type="listitem">Sametinget vil styrke støtteordninger for samiske rettighetshavere. Sametinget skal samhandle med samiske organisasjoner og institusjoner med tanke på styrking av rettighetshavernes posisjon i forhold til utbyggingsinteressene.</p>
<p type="listitem">Sametinget vil styrke den økonomiske situasjonen og forutsigbarheten for stiftelsen Protect Sápmi, slik at stiftelsen kan bistå samiske rettighetshavere i deres kontakt med industri og myndigheter</p>
</list><p>4.4   Árbediehtu - en ressurs for forvaltningen  Sametingets målsetting er at samisk tradisjonell kunnskap – árbediehtu – må anerkjennes og vektlegges parallelt med forskningsbasert kunnskap i beslutningsprosessene om bruk og vern av land og ressurser. Sametinget vil bidra til at den tradisjonelle kunnskapen forvaltes med respekt for kunnskapsbærerne og at slik kunnskap kan inngå i beslutningsprosesser i dialog med de samiske samfunnene og slik tas aktivt i bruk i forvaltning av arealer og ressurser i samiske områder. Árbediehtu, tradisjonell samisk kunnskap, er vår forståelse av forsvarlig forvaltning av naturresurser, og menneskets plass i naturen. Dette har vi nyttiggjort oss for overlevelse over tid. Denne kunnskapen er overført fra generasjon til generasjon gjennom kontinuerlig bruk av høstings- og bruksområdene våre, og gjennom fortellinger og ritualer. Kvinner har hatt og har en viktig rolle i overføring av tradisjonell kunnskap gjennom barneoppdragelse. Tradisjonell kunnskap er grunnleggende for at vi kan videreføre vår kultur og forståelser til kommende generasjoner. Konvensjonen om biologisk mangfold, artikkel 8j, slår fast at statene skal respektere, bevare og opprettholde urbefolkningenes- og lokalsamfunnenes kunnskap, innovasjoner og praksis i bruk og bevaring av biologisk mangfold. Naturmangfoldlovens § 8 setter krav om at det skal legges vekt på kunnskap basert på generasjoners erfaringer gjennom bruk av og samspill med naturen, herunder samisk bruk, ved alle beslutninger som berører naturmangfoldet. På tross av lovens anerkjennelse av tradisjonell kunnskap, er det utfordrende for forvaltningen å ta i bruk samisk tradisjonell kunnskap i praksis. Árbediehtu er lite dokumentert og lite tilgjengelig i skriftlige kilder eller kartdata. Det er i tillegg varierende kunnskap hos forvaltningsmyndighetene om hva tradisjonell kunnskap betyr og hvordan man bør inkludere dette i beslutningsprosessene. Videre kan utfordringen være at man anser og nedgraderer tradisjonell samisk kunnskap til å være et partsinnlegg i arealrettighetsspørsmål, og ikke en del av kunnskapsgrunnlaget. Tradisjonell kunnskap må benyttes i tett dialog med samiske rettighetshavere, berørte parter og med respekt for kunnskapsbærerne.</p>
<p>Forskriftene om konsekvensutredning slår fast at utredningene skal ta utgangpunkt i foreliggende kunnskap og nødvendig oppdatering av denne. I tillegg påpekes det at der hvor slik kunnskap ikke foreligger om viktige forhold, skal det i nødvendig grad innhentes ny kunnskap. Sametinget mener at planmyndighetene i større grad bør forpliktes til å innhente ny kunnskap om tradisjonell samisk bruk av arealer og ressurser og hvilken betydning dette har for samene. Sametingets plenum har i sak 008/16 om Sametingsmelding om høyere utdanning og forskning vedtatt at Sametinget vil bidra til at et senter for samisk tradisjonskunnskap etableres. Dette vil være et viktig bidrag til å gjøre tradisjonell samisk kunnskap tilgjengelig og anerkjent. Mål: Samisk tradisjonell kunnskap – árbediehtu - må anerkjennes og vektlegges parallelt med forskningsbasert kunnskap i beslutningsprosessene om bruk og vern av land og ressurser. Sametinget vil bidra til at den tradisjonelle kunnskapen forvaltes med respekt for kunnskapsbærerne og at slik kunnskap kan inngå i beslutningsprosesser i dialog med de samiske samfunnene og slik tas aktivt i bruk i forvaltning av arealer og ressurser i samiske områder. Strategier:</p>
<list><p type="listitem">Sametinget vil arbeide for at det skal utvikles forpliktende retningslinjer for hvordan samisk tradisjonell kunnskap skal inkluderes i utrednings- og planleggingsprosesser.</p>
<p type="listitem">Sametinget vil bidra til at forvaltere av arealer og ressurser har forutsetninger til å verdsette og anvende tradisjonell samisk kunnskap, árbediehtu.</p>
</list><p>Dette skal gjøres gjennom samarbeid og i gjensidig dialog med utdannings- og faginstitusjoner, samiske rettighetshavere, berørte parter og kunnskapsbærerne.</p>
<list><p type="listitem">Sametinget vil bidra til at et senter for tradisjonskunnskap etableres.</p>
</list><p>4.5   Konsekvensutredninger  Sametingets målsetting er at konsekvensutredninger skal gi beslutningsrelevant kunnskap om samisk arealbruk og tradisjonell kunnskap knyttet til dette. De tradisjonelle samiske næringene som reindrift, fjordfiske, jordbruk, kombinasjonsnæringer og utmarkshøsting bruker naturen og ressursene på en allsidig og variert måte. Bruken er avhengig av naturmiljøet og ressursene som en helhet. En slik helhetlig bruk krever også en helhetlig tilnærming til forvaltning av ressursene. På tross av lovmessige forpliktelser, så skjer dette ikke bestandig i praksis. Areal- og reguleringsplaner, som kan ha vesentlige konsekvenser for miljø og samfunn, skal gi en særskilt vurdering og beskrivelse av disse konsekvensene. Forskriftene for konsekvensutredning av 2014 gir nærmere beskrivelse av hvilke tiltak som krever en slik utredning, og hvilke forhold som skal belyses. Konsekvensutredninger skal blant annet vurdere tiltakets følger for kulturminner og kulturmiljø, utøvelse av samiske utmarksnæringer og reindriftens særverdiområder. Videre skal den samlede belastningen av planlagte og gjennomførte planer og tiltak vurderes. Lovkommentaren til plan- og bygningslovens §3-1 punkt c nevner spesifikt at der hvor reindriftsinteresser blir berørt, skal de samlede effektene av planer og tiltak innenfor det enkelte reinbeitedistriktet vurderes. Det viser seg å være utfordrende å beskrive den samlede belastningen av eksisterende og planlagte tiltak. På det ene side strekker reinbeitedistrikter seg over flere administrative enheter, både kommuner og fylker. På det andre side kan en slik arbeid være ressurs- og kompetansekrevende å utføre. I saker som behandles etter vannressursloven og energiloven blir heller ikke søkere pålagt å utrede den samlede belastningen eksisterende og planlagte tiltak for reindrifta. I stedet har NVE valgt sjøl å gjøre en slik vurdering i sine vedtaksdokumenter. Sametinget mener dette er en uheldig praksis og har  i slike tilfeller fremmet innsigelse.</p>
<p>For fiskere i sjøsamiske kyst- og fjordområder er utfordringen at forskningsresultatene om havbrukets konsekvenser for villfisken ikke er entydige. Forskning har ikke klart å fastslå hvorvidt utslipp og bruk av kjemikalier i havbruk påvirker villfiskens vandringsmønstre og gyteadferd. Konsesjonssøknader om akvakultur blir sjelden pålagt å utrede samla belastning av planlagte tiltak i fjordsystemet. Brukere av kyst- og havområder blir også i liten grad lyttet til når de melder om bortfall av eller nedgang i fangst. Sametinget mener at konsekvensutredninger skal inkludere samisk tradisjonell kunnskap og de lokale brukernes erfaringer. Sametinget krever at det rettes oppmerksomhet mot en helhetlig kunnskapsinnhenting, som tar hensyn til tradisjonelle samiske næringenes behov. For reindriftsnæringen kan tiltak ha alvorlige konsekvenser dersom man ikke ser på distriktenes virksomhet samlet sett. I kyst- og fjordområdene er fiskeriene avhengige av at man ser på fjordenes bæreevne som en helhet. Mangel på entydig forskningskunnskap burde fordre til en fore-var-holdning i alle arealdisponeringene i viktige gyteområder. Mål: Konsekvensutredninger skal gi kunnskap om og ta hensyn til den helhetlige samiske arealbruken og tradisjonell kunnskap knyttet til dette.</p>
<p>Strategi:</p>
<list><p type="listitem">Sametinget arbeider for at alle beslutningsprosesser om bruken av naturgrunnlaget for samisk kultur og næringsutøvelse vurderer den samlede belastning av planer og tiltak.</p>
<p type="listitem">Mangel på beskrivelse av samlede belastning av eksisterende og nye planer og tiltak for det enkelte reinbeitedistrikt vil være en selvstendig innsigelsesgrunn for Sametinget.  4.6   Kompetansekrav for reindriftsutredere  Sametingets målsetting er at det stilles særskilte krav til utredere, som skal beskrive planenes og tiltakenes konsekvenser til reindrifta. I tillegg bør det utvikles statlige retningslinjer for hvordan de berørte reinbeitedistriktene skal involveres i arbeidet for at sakene skal bli forsvarlig utredet. Regjeringens temaveileder Reindrift og planlegging etter plan- og bygningsloven slår fast at vedtak av arealplaner må være basert på forsvarlige utredninger av virkningene for reindriften og ta tilstrekkelig hensyn til næringens behov for arealer. Dette følger av blant annet ILO-konvensjon nr. 169 artikkel 7, som krever at konsekvenser av inngrep i samiske områder, herunder områder hvor det utøves reindrift, må være tilstrekkelig utredet før et eventuelt naturinngrep kan iverksettes. Reindriftsnæringen gir uttrykk for mistillit for klassifiseringsmetodene som brukes i reindriftsfaglige vurderinger. Det er lite hensiktsmessig å bruke verktøy, som er utviklet for å dokumentere landbrukets naturbruk og landskapsforståelse. Flere stiller seg også kritisk til hvordan utredere kvalifiseres til å gjøre utredninger. Sametinget mener det behov for at samiske rettighetshavere gis mulighet til å være delaktig i å utpeke hvem som skal utrede, hva som bør utredes og på hvilket grunnlag. Prosessen bak dette skal også dokumenteres. Mål:  Det stilles særskilte krav til utredere som skal beskrive planenes og tiltakenes konsekvenser til reindrifta. I tillegg bør det utvikles statlige retningslinjer for hvordan de berørte reinbeitedistriktene skal involveres i arbeidet for at sakene skal bli forsvarlig utredet. Strategier:</p>
<p type="listitem">Sametinget vil arbeide for at det utarbeides statlige retningslinjer for gjennomføring av reindriftsfaglige konsekvensutredninger.</p>
<p type="listitem">4.7 Militærøvelser og annen aktivitet  Det foregår utstrakt militær øvingsaktivitet i hele det samiske området. De største enhetene ligger i • Sør-Varanger (øvingsområde sør og nord for GSV)</p>
</list><p type="listitem" xml:lang="nno">Heimevernet - Porsanger (Halkavarri skytefelt)</p>
<p type="listitem" xml:lang="nno">Brigade Nord (Målselv, Setermoen, Rena)</p>
<p type="listitem">Luftforsvaret (Bodø, Ørland) Forsvarets aktiviteter er regulert av flere forhold. Skyte- og øvingsfeltene er de som skaper størst utfordringer for samiske næringer og brukere av arealer i utmark. Sammenbindingen av Mauken – Blåtind i Indre Troms har medført større risiko for bruk av områdene til reinbeite. Flytt- og trekkleia gjennom skytefeltet har medført større arbeidsbelastning på reindrifta i distriktet, både med hensyn til administrasjon og planlegging, men også på selve bruken.  Også skytefeltet i Halkavarre har forverret situasjonen for reindrifta. I tillegg har Forsvaret øvingsområder i tilknytning til de ovennevnte enhetene eller som kan ligge i andre områder. Flybasene gir store støyforstyrrelser.  Skytefeltene blir kun visuelt vurdert når det gis tilstandsvurdering.  I tiden etter kalving forekommer det også forstyrrende adferd av Forsvaret.</p>
<p>Internasjonale øvelser gir store utfordringer for reindrifta og for samisk tradisjonell bruk. Det har vært flere uønskede hendelser, der rein blir forstyrret og jaget med bl.a. helikopter. Også andre kjøretøyer kan virke svært forstyrrende for rein, særlig på senvinteren og frem mot kalving.</p>
<p>Utbygging og/eller etablering av områder til forsvarsformål, eksempelvis skytefelt, skal ikke forekomme uten rettighetshaveres frie, forhåndsinformerte samtykke, jamfør Folkeretten. Ved enighet mellom rettighetshaver og utbygger, bør partene vurdere å fastsette klausuler i eventuelle avtaler, som skal sikre arealene for opprinnelige rettighetshavere og forhindre videre utvidelse av utbygget område uten forhåndsinformert samtykke.</p>
<p>I områder med forsvarsaktivitet, bør forsvaret og rettighetshavere etablere felles retningslinjer for gjensidig dialog, som synliggjør rettigheter og forpliktelser ved inngrep og aktiviteter i områder med  samisk næringsutøvelse. Utbygger skal som hovedregel påta seg ansvaret for å legge til rette for dialog og ta hensyn til sesongmessige forhold.</p>
<p>Informasjon om lokalsamfunn og næringsutøvelse i forsvarets virkeområder og områder rundt må utgjøre en vesentlig del av opplæringen ved inntak og ansettelse ved stasjoner/anlegg i områder som allerede er i bruk av samiske primærnæringer og andre (samiske) rettighetshavere. Kunnskap om rettighetshaveres bruk av områder bør legges tilsvarende vekt som all annen elementær kunnskap ved opptak til forsvaret.</p>
<p>Ved planer om utbygging av forsvarsanlegg med store konsekvenser for samiske bygder, grender og andre lokalsamfunn, må innbyggernes oppfatning og innspill vektlegges for å sikre både samiske kulturlandskap og samisk nærings- og samfunnsliv. Forsvaret bør prioritere å opprettholde sin aktivitet i områder der forsvaret allerede er etablert med tilsvarende virksomhet.</p>
<p>Mål: Forsvarets aktiviteter skal i størst mulig grad foregå i nær dialog med rettighetshavere og brukere, og skal gjennomføre sine aktiviteter på en skånsom måte samt tilpasse tidspunktene slik at de gjør minst skade. Strategi:</p>
<list><p type="listitem">Sametinget utarbeider veileder for prosess og gjennomføring for Forsvarets aktiviteter som kan benyttes av grunneiere, reinbeitedistrikter og Forsvaret.</p>
<p type="listitem">Være pådriver for å igangsette overvåkingsprogram for arealer som benyttes i Forsvarets øvingsaktiviteter</p>
<p type="listitem">Vurdere kreve utredelse av konsekvensene av internasjonale øvelser i samiske områder</p>
</list><list/><p>5 Sikring av naturgrunnlaget for samisk kultur og næringsutøvelse  Forvaltning av landarealer skjer i stor grad lokalt i kommunene, med plan- og bygningsloven som det viktigste styringsredskapet. Plan- og bygningsloven skal bidra til at all offentlig planlegging sikrer naturgrunnlaget for samisk kultur og næringsutøvelse. For å styrke og synliggjøre de samiske dimensjonene i kommunale planprosesser, må samiske hensyn bli en naturlig og integrert del av planprosessene. Dette kapitlet setter særskilt søkelys på naturgrunnlaget for fiskeri, landbruk og reindrift. Meahcci – utmark som utmarksnæringenes og kombinasjonsnæringenes ressursgrunnlag blir diskutert i kapittel 8. Ved merking av turstier i utmark, må organisator forpliktes til å informere om eksisterende bruk av området, samt utarbeide retningslinjer for bruk i særlig utfordrende sesonger. Eksempelvis for kalvingsområder i vårsesongen, for å sikre næringsgrunnlaget til primærnæringene.</p>
<p>5.1   Kyst og hav som ressursgrunnlaget for sjøsamisk kultur</p>
<p>Sametingets målsetting er at samiske lokalsamfunn skal ha tilgang til reine kyst- og havområder som sikrer grunnlaget for et levedyktig fjord- og kystfiske, men også til fiske for matauke og rekreasjon. Sametinget vil sikre at disse ressursene og arealene ikke blir ødelagt, forurenset eller fortrengt av konkurrerende arealkrevende virksomhet. Tradisjonelle samiske kystfiskerier bidrar til bosetting langs kysten og fjordene i Finnmark og Nord-Troms. Fiskeri har er også viktig i enkelte samiske lokalsamfunn lengre sør i Troms og Nordland. De siste tiårene har det blitt færre små båter og fiskere i de fleste kystkommunene. Sjølaksefisket er et tradisjonelt fiskeri som har opplevd store innskrenkinger til muligheten for å utøve næring på grunn statlige reguleringer. Rekrutteringen til sjølaksefisket og utøvelsen av dette er sterkt presset. Utnyttelse av ressursene i havet til matauke er fortsatt viktig for mange husholdninger både i  økonomisk og kulturelt perspektiv. Havbruk er en utfordring for tradisjonelle kystfiskerier. Oppdrettsanlegg legger beslag på arealer. Utslipp, fôring, behandling og spredning av lakselus og andre sykdommer kan ha negative konsekvenser på havmiljøet, og kan slik utgjøre en miljøtrussel. Gyteområder for torsk og vandringsruter for sjølaksen og annen villfisk kan i tillegg være sårbare for innflytelse fra oppdrettsanleggene. Det mangler entydig forskningskunnskap om temaet. Regjeringen legger opp til en femdobling av havbruksnæringen fram mot 2050. Mye av denne opptrappingen kan komme til å skje i tradisjonelle samiske kystsamfunn. Økning av havbruksnæringen vil derfor lett komme i konflikt med tradisjonell lokal ressursutnytting samtidig som forurensningsfaren i fjordene vil kunne øke betraktelig. Sjølaksefiskere er et utsatt gruppe som vil bli skadelidende i en slik utvikling. Fylkeskommunen overtok myndigheten til å konsesjonstildeling fra Fiskeridirektoratet i 2010. Sametingets mistet da muligheten til å be om konsultasjoner på konsesjonsnivå. I dag kan Sametinget kun kreve utredninger av tiltakets konsekvenser for samiske utmarksnæringer og samiske kulturminner. Fiskeridirektoratet har en plikt til å følge opp også samiske fiskeriinteresser ved konsesjonstildelinger. Sametinget er ikke kjent med at Fiskeridirektoratet aktivt fremmer samiske hensyn i sine uttalelser. Ordningen med grønne konsesjoner for aktører innenfor havbruksnæringen er omdiskutert og bør revurderes snarest. Oppdrettsnæringen vokser på bekostning av villaksen og videre det tradisjonelle samiske sjølaksefisket og annet tradisjonelt laksefiske. Nye oppdrettskonsesjoner bør kun innvilges aktører som kan vise til enten lukket eller landbasert anlegg. Eksisterende havbruksaktører skal ha som mål å fortsette virksomheten i lukkede eller landbaserte anlegg.</p>
<p>Sametinget har mulighet til å påvirke beslutninger om bruken av sjøareal gjennom arbeidet med kommunale arealplaner og kystsoneplaner etter plan- og bygningsloven. I sin planlegging har kommunene kun anledning til å fastsette hvor det er ønskelig å ha akvakultur og hvilke arter det skal være tillatt å drive oppdrett på. Omfanget av og vilkårene for oppdrett fastsettes gjennom konsesjonsbehandling der fylkeskommunen er myndighet. Det mangler forvaltningsrelevant kunnskap om den tradisjonelle bruken av samiske kyst- og havområder, og verktøy for vurdering av verdien av denne bruken. Den lokale samfunnsmessige betydningen og inntektene fra fjordfiskeflåten blir ikke like ofte synliggjort, som inntektene og arbeidsplassene som skapes i havbruk. I tillegg opplever fiskere at kommuner har utilstrekkelige eller manglende rutiner for innhenting av tradisjonell kunnskap om bruken av havområdene i planprosessene. Fiskeridirektoratet har i kartverktøyet sitt synligjort den eksisterende bruken av kyst- og havområder, og dette verktøyet brukes hyppig i planlegging. Kartverktøyet synliggjør ikke spesifikt samisk bruk og heller ikke områder der det fiskes for matauke. Det er derfor vanskelig i planprosessene å gjøre den samiske bruken av sjøarealene synlig og tilgjengelig uten direkte involvering av brukere av områdene. For Sametinget er det avgjørende at samiske lokalsamfunn får muligheten til å delta i planprosesser, hvor premissene for bruken av sjøarealene legges. Muligheten til videreføring av tradisjonell fiskeri og bruken av havområdene til matauke er av vesentlig betydning for samisk kultur. Sametinget mener at en del av verdiskapningen fra havbruk skal tilbakeføres til samiske lokalsamfunn. Mål: Samiske lokalsamfunn skal ha tilgang til reine kyst- og havområder som sikrer grunnlaget for et levedyktig fjord- og kystfiske, men også til fiske for matauke og rekreasjon. Disse ressursene og arealene skal ikke blir ødelagt, forurenset eller fortrengt av konkurrerende virksomhet. Strategier:</p>
<list><p type="listitem">Sametinget arbeider for at tradisjonell samisk bruk av kyst og hav synliggjøres i kommuneplanprosesser og konsekvensutredninger.</p>
<p type="listitem">Sametinget vil arbeide for at Fiskeridirektoratet tar hensyn til samiske fiskeriinteresser i sine uttalelser til tildeling av akvakulturkonsesjoner og arealplaner.</p>
<p type="listitem">Sametinget skal aktivt delta i reguleringen av sjølaksefiske som et grunnlag for sjøsamisk kultur.</p>
<p type="listitem">Sametinget vil arbeide for at kartverktøy som benyttes i planleggingen også viser samisk tradisjonell bruk av sjøarealene.</p>
<p type="listitem">Sametinget vil bidra til at samiske lokalsamfunn og fiskere er i stand til delta i prosesser som angår deres mulighet for virke og utvikling.</p>
<p type="listitem">Sametinget vil arbeide for at andelen av verdiskapingen fra oppdrett tilbakeføres til samiske lokalsamfunn.</p>
<p type="listitem">Sametinget vil arbeide for at staten tar ansvar for og følger opp miljøsikring av oppdrettsanlegg.</p>
</list><p>5.2   Innmark og utmark som jordbrukets ressursgrunnlaget  Sametingets målsetting er at dyrka mark i samiske områder fortsatt skal være aktivt i bruk som grunnlag for dagen og framtidas matproduksjon. Grunnlaget for jordbruket i samiske områder har vært lokalprodusert grovfor. Både dyrkamark og utmark har vært viktige ressurser i utviklingen i det samiske jordbruket. De grovforbaserte produksjonene som storfe-, saue- og geithold har vært dominerende og er fortsatt det. Jordbruk i samiske områder har vært preget av små bruk og kombinasjoner med andre virksomheter. Arealene har ligget ofte spredt og har hatt en ugunstig arrondering. Det har vanskeliggjort utbygging av store driftsbygninger spesielt i kystområdene. I slike områder er mange bruk lagt ned. Gjengroing av dyrkamark er et av konsekvensene av dette. I andre områder har det samiske jordbruket også utviklet seg til både større og moderniserte bruk. Spesielt i Tana og Alta er det bygd store og tidsmessige bygg. I hele landet har antall melkebruk i perioden 2003-2013 blitt halvert. Også antall sauebruk har gått ned. Innmark brukes både til høsting av fôr og til beiting, mens utmarka brukes hovedsakelig til beite for sau og noe til geit. Det har vært en nedgang i jordbruksarealer også i samiske områder. I Troms har arealet for grovfôrproduksjon gått ned med ni prosent i perioden 2003-2013 og i Nordland har nedgangen i samme periode vært åtte prosent. Vanligste årsaker til denne nedgangen har sammenheng med at jordbruksarealer tas i bruk til byggeformål og at det foregår en gjengroing av både innmark og utmark. Selv om både antall bruk og jordbruksareal er redusert så har ikke verdiskapingen i jordbruket gått noe særlig ned. Det kan forklares med at produksjonen er blitt effektivisert ved at brukene er blitt større og avdråtten er økt. Samtidig bidrar nedlegging av gårdsbruk til nedgang i folketallet i samiske områder. Sauenæringen er en arealkrevende næring hvor utnyttelsen av utmarka er avgjørende for det økonomiske resultatet. Det at sauen går på utmarksbeite gjør at produksjonen er også økologisk bærekraftig samtidig som sauen hindrer gjengroing av utmark. Beitingen er også positivt for det biologiske mangfoldet i utmarka. Når beitingen opphører og gamle slåttevoller gror igjen, er det både tap av beitemark og naturmangfold. Dette er dårlig miljøpolitikk. De fleste sauebrukene er organisert i beitelag. Beitelagene skal organisere beitebruken slik at de benyttes best mulig. De skal også samordne tilsyn under beiting for å hindre tap. Rovvilt er årsak til de fleste tapene. I større sauekommuner er det laget beiteplaner. Disse skal dokumentere bruken av beiteressursene. Disse vil også kunne synliggjøre den verdiskapingen som skjer i utmarka, og vil med det vise det øvrige samfunnet hvor viktig beiteområdene er i sauenæringen Et effektivt vern av arealer til høsting og beite vil sikre gårdbrukere både det biologiske og økonomiske grunnlaget for fremtidsrettet og bærekraftig drift Mål:  Dyrkamark i samiske områder skal fortsatt være aktivt i bruk som grunnlag for dagen og framtidens matproduksjon. Strategier:</p>
<list><p type="listitem">Sametinget vil bidra til å forhindre nedbygging og gjengroing av jordbruksarealer</p>
<p type="listitem">Sametinget vil arbeide for at jordbruk i samiske områder har forutsigbare betingelser for å bruke utmarka effektiv som en del av driftsgrunnlaget sitt.</p>
<p type="listitem">Sametinget vil arbeide for at flere kommuner innarbeider beiteplaner for bruken av utmarksbeite i arealforvaltningen  5.3   Beitegrunnlaget for reindrift  Sametingets målsetting er at reindrifta har tilgang til nødvendige beitearealer, flytteleier og særverdiområder. Reindrifta er en arealavhengig næring med behov for store sammenhengende områder, samt beitero. Det er et stort behov for en mer helhetlig tilnærming for å sikre reindriftens beitegrunnlag og mulighet for utvikling av næringa. Nedbygging av reinbeiteland er en av de aller største truslene mot reindrifta. Inngrep mot reindriftens beitegrunnlag kan være infrastrukturtiltak som vei, jernbane eller kraftlinjer, energiindustriutbygginger som vindmøller og vannkraftutbygginger og utvinningsindustri som gruvevirksomhet og steinbrudd eller hyttebygging. Det er også en utfordring at ikke alle reinbeitedistriktene har definerte sesongbeiter. Denne problematikken, samt problematikken knyttet til reinbeitekonvensjonen mellom Sverige og Norge vil bli drøftet nærmere i Sametingsmelding om reindrift. Bevaring av trekk- og flytteleier er en av de viktigste faktorene for å sikre en livskraftig reindrift framover. Tap av naturlige trekk- og flytteleier forårsaker både økte utgifter, mer arbeid og utfordringer gjennom hele reindriftsåret. Enkelt inngrep, som isolert sett kan altså framstå som mindre betydelig, kan få store konsekvenser når man ser det i sammenheng med alle andre inngrep.</p>
</list><p>Sametinget er ikke en fagmyndighet innen reindrift, men har en selvstendig rolle for å se til at tiltak og planer gjennomføres i tråd med folkerettens regler. Områdestyrene, som tidligere hadde en selvstendig innsigelsesmyndighet, ble avviklet i 2014. Den regionale forvaltningen av reindriften, sammen med innsigelsesmyndighet i reindriftssaker, ble overført fylkesmennene. Sametingets vurderinger om behovet for å fremme innsigelse gjøres uavhengig av fylkesmennenes standpunkt i konkrete arealsaker. Det er aktuelt for Sametingets å fremme innsigelse når et tiltak, eller summen av eksisterende og planlagte tiltak, fører til at det vil være vesentlig vanskeligere eller umulig å opprettholde reindrift innad i et distrikt eller i en siida. Slike tilfeller vil være et brudd mot FNs konvensjons om sivile og politiske rettigheter, §27. Sametinget vektlegger også at reindrifta skal ha en reell mulighet til å gi sitt frie og informerte forhåndssamtykke, og at det foreligger kunnskap om planenes og tiltakenes samla konsekvenser for det enkelte reinbeitedistrikt eller siida. Dette er det handlingsrommet som Sametinget forvalter, som følge av statens folkerettslige forpliktelser og som innsigelsesmyndighet etter plan- og bygningsloven. Sametinget ser det som avgjørende at kommunale, regionale og nasjonale myndigheter opparbeider forståelse om reindrift som en urfolksnæring med særskilt beskyttelse. Planmyndighetene skal gjennom planlegging sikre reindriftens tilgang til tilstrekkelig og forutsigbart beitegrunnlag for å opprettholde næringens drifts- og kulturgrunnlag. Regionale planer for reindriftkan være et bidrag for å se helhet reindriftas arealbehov og -grunnlag fram i tid. Troms fylkeskommune har satt i gang et slikt  arbeid, og Sametinget forventer at andre fylker også tar initiativ til det. Regional planlegging for reindrift må ta utgangspunkt i reindriftsnæringens egne behov. Svært mange, om ikke de aller fleste, kommuner fra Hedmark til Finnmark fylker har vesentlige reinbeiteområder innenfor sine kommunegrenser, selv om ikke reindriftsutøvere nødvendigvis har folkeregistrert adresse innenfor samme kommunegrenser. Reindriftens natur gjør at enkelte kommuner kan være vertskap for livsviktig kalvingsland, mens andre utgjør grunnleggende flytteleier for reinflokker på vei mellom sommer-og vinterbeiter. Like fullt er områdene vesentlige for reindriftsnæringa og næringas framtid. Aktiviteter og anlegg med energiforsyning som hovedformål finner ofte sted i, og planlegges ofte lagt til, reinbeiteområder som befinner seg innenfor kommuner som har reinbeitearealer innenfor kommune grensene. Ansvaret for å ivareta reindriftsnæringas behov og sikre beitegrunnlaget for næringa ligger også hos disse kommunene, og dette ansvaret må synliggjøres i relevant lovverk. Kommunene må forpliktes til å initiere dialog med reindriftsnæringa når det foreligger inngrepsplaner som vil påvirke reindriftsnæringa, for å kunne ivareta rettighetshaverne i henhold til det folkerettslige prinsippet om fritt, forhåndsinformert samtykke. Mål:</p>
<p>Sametingets målsetting er at reindrifta har tilgang til nødvendige beitearealer, flyttleier, og særverdiområder</p>
<p>Strategier:</p>
<list><p type="listitem">Sametinget vil arbeide for å sikre at reindriftsnæringen har økonomiske ressurser og faglig kapasitet til å delta som likeverdig part i beslutningsprosesser som påvirker deres beitegrunnlag.</p>
<p type="listitem">Sametinget vil bidra til at statlige myndigheter, fylkeskommuner og kommuner legger til rette for planprosesser som oppfyller den folkerettslige forpliktelsen til å beskytte reindriftsarealene</p>
</list><p>5.4   Sametingets planveileder som et godt verktøy i planlegging  Sametingets målsetting er at planveileder skal være en aktuell og anvendelig verktøy i planlegging etter plan- og bygningsloven. Sametinget skal gjennom planveilederen ta en aktiv rolle som medspiller i planprosesser. Sametingets planveileder- Veileder for sikring av naturgrunnlaget for samisk kultur, næringsutøvelse og samfunnsliv ved planlegging etter plan- og bygningsloven (plandelen) var vedtatt av Sametingets plenum i 2010. Planveilederen definerer prinsipper i planlegging for å ivareta samiske hensyn i kommunale, regionale og statlige planer. Veilederen konkretiserer også at planene skal ta hensyn til samisk kultur, næringsutøvelse og ressursbruk. Sametinget opplever at det er varierende kunnskap hos planmyndighetene om hva sikring av naturgrunnlaget for samisk kultur, næringsutøvelse og samfunnsliv innebærer i planlegging. Dette kan skyldes at dette hensynet er nytt i planloven. Begrepet <span type="quote">«naturgrunnlag for samisk kultur, næringsutøvelse og samfunnsliv»</span> kan også virke fremmed for dem som ikke jevnlig forholder seg aktivt til samisk kultur og samfunnsliv. Det er behov for veiledning i temaet, og Sametinget har et ansvar i dette arbeidet. Gjennom utredningene i forkant av meldingsarbeidet, ble det påpekt at det er et stort potensial i  Sametingets planveileder til å formulere mer konkrete forventninger til kommunal og regional planlegging. Sametingets planveileder ble ansett å være lite konkret og blant annet manglet veiledning til hvordan hente inn og bruke tradisjonell kunnskap i planprosessene. Sametinget mener at det er behov for å gjøre planveilederen mer kjent hos planmyndighetene, samt skape generelt større forståelse for hva plan- og bygningslovens §3-1 c om sikring av naturgrunnlaget for samisk kultur og næringsutøvelse innebærer. Sametinget ser fordelene ved å arbeide sammen med kommuner for å skape forståelse for og kunnskap om samiske hensyn i planarbeidet. Dette forutsetter at kommuner er motiverte og opplever at det er de også oppnår merverdi i et slikt samarbeid. Sametingets planveileder omfatter over 130 kommuner fra Finnmark i nord til Hedmark i sør. Sametinget har per i dag ikke ressurser til å arbeide tett opp imot alle kommuner, som omfattes av Sametingets planveileder. Derimot kan det være nyttig å arbeide tettere sammen med et utvalg av kommuner for å utarbeide gode forvaltningspraksiser, som kan overføres til andre kommuner. Kommuner med samisk flertall er i en særposisjon når det gjelder samfunnsutvikling i et samisk kontekst. I flertallskommune skjer all samfunnsliv i en samisk kulturell og språklig kontekst. Erfaringer og beskrivelser av samiske hensyn i planarbeidet i samiske flertallskommuner vil være nyttig for også andre kommuner og institusjoner som ikke nødvendigvis besitter samisk kulturkompetanse. Sametingets planveileder bør danne grunnlag for konsultasjoner med Kommunal- og moderniseringsdepartementet med sikte på å fastsette statlige planretningslinjer for sikring av naturgrunnlaget for samisk kultur, næringsutøvelse og samfunnsliv. En videreutviklet planveileder eller en fastsatt statlig planretningslinje kan få sterkere fram at det både etter internasjonal og nasjonal lov foreligger materielle rettslige skranker for myndighetenes kompetanse til å gi tillatelser til utbyggingstiltak som påvirker samiske interesser. Mål: Sametingets planveileder skal være et aktuelt og anvendelig verktøy i planlegging etter plan- og bygningsloven. Strategier:</p>
<list><p type="listitem">Sametinget skal gjennom planveilederen ta en aktiv rolle som medspiller for kommuner i planprosesser.</p>
<p type="listitem">Sametinget arbeider for at Sametingets planveileder fastsettes som statlig planretningslinje.</p>
<p type="listitem">Sametinget skal bidra til utvikling av kommunale planpraksiser for ivaretakelse av naturgrunnlaget for samisk kultur og næringsutøvelse, og formidle gode eksempler for andre.</p>
</list><p>6 Vern av naturmangfoldet gjennom kontinuitet i samisk bruk   6.1   Arealvern som vern av naturgrunnlaget for samisk kultur  Sametingets målsetting er at all arealvern - naturreservater, nasjonalparker og landskapsvernområder - skal ha som formål å sikre naturgrunnlaget for samisk kultur og næringsutøvelse. Naturmangfold bevares gjennom kontinuitet i samisk bruk. Den tradisjonelle samiske bruken og forvaltningen av areal og ressurser har alltid skjedd med mål om at bruksområdene skal danne livsgrunnlag også for kommende generasjoner. Samtidig har vi tatt i bruk ny teknologi og nye bruksmetoder, og utviklet våre mangfoldige næringstilpasninger til å være hensiktsmessige for å livberge oss til enhver tid. Dette kan betegnes som birgejupmi, og det er samtidig god miljøpolitikk i praksis. Naturlandskapet er ikke uberørt villmark, men et viktig grunnlag for samisk kultur. Det er en arbeidsplass for folk i primærnæringene og det er bruks- og høstningsområder for alle samer. Verneområder med sine forskrifter skal ikke sette begrensninger for å fortsette en slik  økologisk, kulturell og økonomisk bærekraftig bruk og forvaltning. Fastlands-Norge har 37 nasjonalparker, hvorav 23 er etablert innenfor det tradisjonelle samiske området og reindriftsområder. Til sammen utgjør disse nærmere 16.000km². Dette betyr at 58% av Norges nasjonalparkarealet i innenfor reindriftsområder. I tillegg til nasjonalparker kommer arealene som er vernet som landskapsvernområder og naturreservater. Fra norske myndigheter har vernetanken vært i endring siden de første nasjonalparkene ble opprettet. Begrunnelsen for opprettelsen av nasjonalparker har endret seg fra em målsetting om å bevare uberørt naturlandskapet med sine biologiske og økologiske verdier til å fremme naturlandskapet som en ramme for rekreasjon, friluftsliv og turisme. Søkelyset blir da satt på estetikk og naturopplevelser. Endring i grunnsynet til arealvern ble stadfestet i den såkalte <span type="quote">«fjellteksten»</span> fra 2003. Frem til da hadde norske verneområder blitt vernet for å bevare naturområder mest mulig uforstyrret av menneskelig aktivitet. I fjellteksten ble det lagt vekt på å synliggjøre potensialet for økt turistmessig bruk av fjellområdene både innenfor, og utenfor verneområdene. Vi samer har også opplevd en endring når det gjelder rette og mulighet til å utøve vår kultur i verneområdene. I forskriftene til de første nasjonalparkene ble samiske interesser nevnt kun i forhold til de restriksjonene som brukere skulle pålegges. Samiske hensyn var ikke nevnt i verneformålet. Fra og med den andre nasjonalparkplanen fra 1991 har nasjonalparkene i tradisjonelle samiske områder formålsbestemmelser som spesifikt nevner naturvern, friluftsliv, og naturgrunnlaget for samisk kultur. Formålsparagrafen i de nyere verneforskriftene kan enten være i en form som anerkjenner at området er viktig for samisk kultur og kan brukes til reindrift, eller at formålet omfatter bevaring av det samiske naturgrunnlaget: <span type="quote">«Ivaretakelse av naturgrunnlaget innenfor nasjonalparken er viktig for samisk kultur og næringsutnyttelse. Området skal kunne brukes til reindrift»</span>, Verneforskrift for Varangerhalvøya nasjonalpark, 2006 <span type="quote">«Formålet omfatter også bevaring av det samiske naturgrunnlaget.»</span>, Verneforskrift for Rohkunborri nasjonalpark, 2011 Sametinget mener at vi samer skal ha muligheten til å benytte våre nærområder til tradisjonelle næringer, og til høsting til husholdningsbruk. Eldre verneforskrifter, som ikke anerkjenner samisk bruk av områdene, må tas opp til revidering med sikte på at verneformålene også skal omfatte bevaring av naturgrunnlaget for samisk kultur og næringsutøvelse.</p>
<p>Verneområdene forvaltes i tråd med naturmangfoldloven, verneforskriften og vedtatte forvaltningsplaner. Verneforskriften regulerer aktivitet i verneområdene og vernepraksisen skal utdypes og konkretiseres i forvaltningsplanene. Verneforskriftene setter begrensninger for blant annet motorisert ferdsel i verneområdene og hvilken aktivitet som tillates i verneområdene. Sametinget opplever at det har vært en varierende praksis og forståelse for reindriftens og samiske utmarksutøvernes behov for ferdsel og tradisjonell høsting i verneområdene. Begrensingene er særlig knyttet til oppsetting av driftsanlegg for reindrift og til motorisert ferdsel i forbindelse med næringsutøvelse og høsting. I verneområdene gjelder vernebestemmelsene foran reindriftsloven og motorferdselloven. Sametinget er kritisk til at verneforskriften eller forvaltningsplanen skal sette begrensninger på oppsetting av nødvendige reindriftsanlegg, utøvelse av samisk utmarkshøsting og lovlig uttak av ulikt trevirke til samisk duodji. Sametinget vil arbeide for at samisk næringsutøvelse og utmarksbruk skal kunne fortsette og utvikle seg i verneområder Mål: Alt arealvern - naturreservater, nasjonalparker og landskapsvernområder - skal ha som formål å sikre naturgrunnlaget for samisk kultur og næringsutøvelse. Naturmangfold bevares gjennom kontinuitet i samisk bruk. Strategier:</p>
<list><p type="listitem">Sametinget vil arbeide for at gamle verneforskrifter i verneområder i tradisjonelle samiske områder tas til revidering slik at samiske interesser ivaretas i forskriftene på lik linje med de nyere forskriftene.</p>
<p type="listitem">Sametinget vil arbeide for at lovverket endres slik at det ikke stilles strengere krav til reindriftsutøvelse,  utmarksbruk  og tradisjonelle utmarksnæringer i verneområder enn det som reindriftsloven og motorferdselloven stiller ellers i tradisjonelle samiske områder.  6.2   Forvaltning av verneområder – ansvaret og myndighet nært brukere  Sametingets målsetting er at all forvaltning av verneområder i Sápmi skal ta utgangspunkt i og sikre fortsatt tradisjonell samisk bruk av områdene. Sametinget mener at forvaltning som er nært til brukere av verneområder vil best kunne ivareta både tradisjonell kunnskap og bruk. Ordningen med lokal forvaltning av nasjonalparker og større verneområder ble innført i 2010. Dette skal også ivareta ILO-konvensjonen 169 om urfolk artikkel 15 nr. 1, som forplikter staten til å sikre samisk deltaking ved bruk, forvaltning og bevaring av ressursene i samiske områder. Sametinget har oppnevnt 39 styremedlemmer i alt 20 nasjonalpark- og verneområdestyrer over hele landet. Styremedlemmenes funksjonsperiode følger Sametingets valgperiode.</p>
</list><p>Andel samisk representasjon i styrene har vært gjenstand for konsultasjon mellom Sametinget og statlige myndigheter. Samiske styrerepresentanter sitter i mindretall i styrene. Tilbakemeldinger fra styremedlemmer har vært at samisk innflytelse i styrearbeidet kan være begrenset og styrearbeid oppleves til tider krevende. Aksept for samisk tilstedeværelse i nasjonalparkene i form av reindrift og annen tradisjonell utmarksbruk er ikke alltid en selvfølge. I tillegg har reindriftsutøvere gitt uttrykk for at det er behov at berørte reinbeitedistrikter får direkte representasjon i styrene. Sametinget ser behovet for å bygge opp og styrke samiske representanters muligheter for innflytelse i styrearbeidet. Sametinget vil også sikre at styreoppnevninger reflekterer mangfoldet i det samiske befolkningen og at både kvinners og menn perspektiver kan komme til syne i styrearbeidet. Mål: All forvaltning av verneområder i Sápmi skal ta utgangspunkt i og sikre fortsatt tradisjonell samisk bruk av områdene. Strategier:</p>
<list><p type="listitem">Sametinget vil arbeide for at flere verneområder får lokal forvaltning.</p>
<p type="listitem">Sametinget vil arbeide for at i områder der samiske interesser er mangfoldige og forvaltning av verneområder har stor betydning for samisk næringsutøvelse, blir det innført en samisk flertall i verneområdestyrene.</p>
<p type="listitem">Sametinget skal aktivt følge opp representanter i verneområdestyrene for å øke deres mulighet for påvirkning slik at samiske hensyn bedre kan få gjennomslag i styrearbeidet.  6.3   Verdiskapning i verneområder  Sametingets målsetting er at tilrettelegging for verdiskapning i nasjonalparker og andre større verneområder skal skje på en måte som ivaretar eksisterende samiske næringer. Samtidig skal hver enkelt som bruker utmark og naturen kjenne sitt ansvar for bevaring av  naturen for fremtidige generasjoner. Sametinget opplever at tilrettelegging for nye næringer i verneområder kan være problematisk for eksisterende samiske næringer. Aktuell statlig politikk har som mål å bidra til økt kommersiell bruk av verneområdene. De fleste verneområdene i samiske områder er samtidig reindriftsområder i aktiv bruk. Reinen skyr unna mennesker, og økt menneskelig aktivitet vil gjøre at rein blir forstyrret og stadig må flytte fra beite til beite. I tillegg kan utenforstående forstyrre reindriftsarbeidet, som samling og flytting, kun ved ferdsel i et område på et uheldig tidspunkt. Slik forstyrrende aktiviteter kan være hundekjøring, jakting med hund, toppturer sent på våren, skikjøring eller midlertidig teltleirer som står over en lengre periode i utmarka. Samisk utmarksutøvelse som jakt og bærplukking er omfattet av de generelle begrensingene for bruk av motoriserte kjøretøy i verneområder. Sametinget er kritisk til en slik forvaltning når det samtidig legges til rette for annen ny ferdsel og næringsutøvelse, som for eksempel reiseliv. Effekten er at lokale samiske brukere blir regulert bort. Økt menneskelig ferdsel og aktivitet, sammen med restriksjoner for utøvelse av moderne reindrift og annen utmarksutøvelse resulterer i en følelse av å bli presset ut av sitt eget hjem. Gjennom det sterkere politisk ønske om ny verdiskapning og næringsaktivitet i verneområdene, tilspisses presset mot samiske rettighetshavere. Dette kan oppfattes som en inngrep mot det samiske livsgrunnlaget. Mål: Tilrettelegging for verdiskapning i nasjonalparker og andre større verneområder skal skje på en måte som ivaretar eksisterende samiske næringer. Strategier:</p>
<p type="listitem">Sametinget vil arbeide for at tilrettelegging for økt ferdsel og ny næringsaktivitet ikke skal skje på bekostning av eksisterende samiske næringer og brukergrupper og uten at man har sett på konsekvensene for naturgrunnlaget for samisk kultur og næringsutøvelse.</p>
<p type="listitem">Verdiskapning skal gagne samiske rettighetshavere.</p>
<p type="listitem">Sametinget vil arbeide for at samiske lokalsamfunn sine behov stilles foran besøkendes og nye brukergruppers behov i tilrettelegging for bruk av verneområder.</p>
<p type="listitem">Sametinget vil arbeide for at informasjonsmateriell om verneområdene skal bidra til at besøkende får kunnskap om og forståelse for den samiske bruken av området</p>
<p type="listitem">Sametinget vil arbeide for at samisk reiseliv har muligheter for å utvikle seg i verneområder  7 Utvinning av naturresurser i samisk tradisjonelt område  Sametinget opplever et økende press på utvinning av naturressurser og inngrep for ny industriutvikling i samiske områder. Denne utviklingen har særlig vært knyttet til energi- og mineralnæringene. Sametinget forventer at dette skal skje på en balansert måte, og med bakgrunn i enighet og forståelse mellom næringsaktører, myndigheter og det samiske samfunnet.  7.1   Behov for endringer i energiloven og mineralloven  Sametingets målsetting er at inngrep og tiltak for energiproduksjon skal kun tillates etter en helhetlig planlegging som sikrer naturgrunnlaget for samisk kultur og samiske næringer. Sametingets målsetting er at samiske rettigheter ivaretas i mineralutvinningssaker i hele det tradisjonelle samiske området Bitvis planlegging og utbygging i forbindelse med energiproduksjon er utfordrende for reindrifta i store deler av Sápmi. Lovgivingen for landbasert energivirksomhet har i liten eller  ingen grad virkningsfulle systemer for overordnet og helhetlig regulering og planlegging. Det innebærer at svært mange aktører posisjonerer seg for undersøkelser med sikte på utbygginger. Lovverket i dag forplikter ikke at energiutbygginger for vann- og vindkraft planlegges helhetlig. Reindrifta, som ofte har en variert og allsidig arealbruk, blir skadelidende når deres behov ikke sees samlet. Sametinget vil at energilovgivingen endres med sikte på oppnå en mer helhetlig og forutsigbar planlegging av energiutbygginger. Det skal innarbeides klarere rettslige bestemmelser for hvordan samiske hensyn skal ivaretas. Gjeldende minerallov har ikke bestemmelser som sikrer at samiske rettigheter og interesser blir vektlagt og tatt hensyn til i hele det tradisjonelle samiske området. Loven har heller ikke bestemmelser som sikrer reelle konsultasjoner om beslutningene for tillatelser og driftskonsesjon, og den har ikke bestemmelser som sikrer samene fordelsordninger for drift på mineraler staten holder rettigheter til i områder med samiske bruks- og eiendomsrettigheter. Sametinget mener det må igangsettes et arbeid med sikte på endringer av mineralloven slik at den muliggjør konstruktiv samhandling om mineralvirksomhet i samiske områder. Sametinget vil at mineralloven endres slik at den muliggjør konstruktiv samhandling om mineralvirksomhet i samiske områder. Mål: Inngrep og tiltak for energiproduksjon skal kun tillates etter en helhetlig planlegging som sikrer naturgrunnlaget for samisk kultur og samiske næringer Mineralloven ivaretar samiske rettigheter i hele det tradisjonelle samiske området Strategier:</p>
<p type="listitem">Sametinget vil arbeide for at energiloven tas til revisjon slik at den setter tydeligere krav om helhetlig planlegging av tiltak som sikrer naturgrunnlaget for samisk kultur og næringsutøvelse.</p>
<p type="listitem">Sametinget arbeider for å endre mineralloven slik at den forplikter samhandling og forutsigbar planlegging der samiske interesser eller samfunn berøres.</p>
</list><p>7.2   Behov for endringer i akvakulturloven  Sametingets målsetting er at tradisjonell samisk bruk ikke tilsidesettes ved tildeling av arealer til akvakultur. Total antall nye konsesjoner på nasjonalt nivå fastsettes av statlige myndigheter. Regjeringen Solberg nektet å konsultere Sametinget før framlegging av stortingsmelding om havbruk våren 2015. Sametinget var svært kritisk til dette og mente at økning havbruk i tradisjonelle samiske kyst- og fjordområder vil direkte påvirke samer og dermed er konsultasjonspliktig. Konsesjonen til oppdrett, som også definerer omfanget av virksomheten på det enkelte lokalitet, gis av fylkeskommunene og behandles etter akvakulturloven. Akvakulturloven vektlegger ikke samiske hensyn mens havressursloven derimot pålegger forvaltningstiltak til å sikre det materielle grunnlaget for samisk kultur. Sametinget ser behov for at vektlegging av samiske hensyn innarbeides i akvakulturloven på lik linje med havressurslova.</p>
<p>Mål:</p>
<p>Tradisjonell samisk bruk skal ikke tilsidesettes ved tildeling av arealer til akvakultur.</p>
<p>Strategier:</p>
<list><p type="listitem">Sametinget vil arbeide for at vektlegging av samiske hensyn innarbeides i akvakulturlovgivningen slik at konsesjonstildelinger til havbruket ikke tilsidesetter tradisjonell samisk bruk.</p>
</list><p>7.3   Internasjonale retningslinjer for selskapenes ansvar  Sametingets målsetting er at selskaper som opererer i tradisjonelle samiske områder følger internasjonale retningslinjer for næringslivet ansvar om menneskerettighetene.</p>
<p>De siste årene er det utarbeidet en rekke ulike retningslinjer internasjonalt knyttet til næringslivets respekt og styrking av menneskerettighetene, herunder urfolksrettigheter. De sentrale retningslinjene er FNs veiledende prinsipper for næringsliv og menneskerettigheter og brukerhåndbok for oppfølging av FNs erklæring om urfolks rettigheter utarbeidet av FNs Global Compact nettverk. Global Compact er en plattform for frivillig næringslivsdeltakelse for å respektere og styrke menneskerettighetene. Organisasjonen for økonomisk samarbeid og utvikling, OECD, har vedtatt retningslinjer for flernasjonale selskap sine engasjement for utnytting av land og ressurser. Utkastet til brukerhåndbok for meningsfull interesseengasjement for utvinningsindustrien er et nyttig redskap for samhandling. I tillegg til dette foreligger det ulike rapporter fra FNs spesialrapportør og andre som gir viktige føringer for industriens engasjement i urfolksområder. Det er behov for mer kunnskap om hvordan retningslinjene for økonomisk aktivitet følges opp og fungerer i praksis. Árran Lulesamisk senter leder et forskningsprosjekt som skal kartlegge og evaluere etiske retningslinjer for ressursutvinning i urfolksområder. Sametinget vil aktivt bruke resultatene fra dette arbeidet når det ferdigstilles i 2017. Sametinget mener det fremdeles er et godt stykke fram før små og mellomststore industriaktører aktivt forholder seg til dette selvregulerende regelverket. Som oppfølging av Sametingets vedtak i sak SP 007/14 Mineralvirksomhet i samiske områder har sametingsrådet startet opp arbeidet med å utvikle en veileder om Sametingets forventninger til industriaktører. Sametinget forventer at samiske urfolksrettigheter fullt ut blir ivaretatt i deres planlegging og vurderinger om tiltak. Arbeidet vil skje i tett dialog med samiske interesser og rettighetshavere.</p>
<p>Mål:</p>
<p>Selskaper som opererer i tradisjonelle samiske områder følger internasjonale retningslinjer for næringslivet om ansvar for menneskerettighetene.</p>
<p>Strategier:</p>
<list><p type="listitem">Utarbeide en veileder om Sametingets forventinger til industriaktører i tradisjonelle samiske områder.</p>
</list><p>8 Samisk utmarksbruk – meahcásteapmi – et ankerfeste for samisk kultur i et moderne samfunn   Sametingets målsetning er at kommende generasjoner skal kunne nyttiggjøre seg av naturen og bevare utmarksbruken som en del av sin identitet. For å oppnå dette må den tradisjonelle kunnskapen, som er knyttet til utnyttelse og bevaring av naturressursene utvikles og videreføres. Sametinget vil arbeide for en økologisk og kulturell bærekraftig forvaltning, som sikrer fortsatt mulighet for høsting av naturressursene.  8.1   Samisk utmarksbruk – meahcásteapmi  Sametinget har som mål å øke anerkjennelsen og sikre utviklinga for samisk utmarksbruk - meahcásteapmi. Samisk utmarksbruk - meachásteapmi – er vår tradisjon og kunnskap om hvordan vi benytter oss av tilgjengelige ressurser for vårt livsopphold. Bruken er endret over tid, men fortsatt utgjør den en viktig del av det materielle grunnlaget for vår kultur. Vårt bosettingsområde varierer fra sjø til innland, og bruken av naturressurser varierer deretter. Vi fangster vilt og innlandsfisk, høster bær og urter, mose og torv.</p>
<p>Vi har hentet høy til husdyr fra utmarksslåtter, og fremdeles kutter vi sennagress til skohøy. Havet byr på tang og tare, skjell, fugleegg, alle typer fisk samt nise, sel og sjøfugler. Brensel fra skogen og emneved til duodji og andre bruksformål er også en viktig del av dette bruksmønsteret. Det å beherske og kombinere mange ulike forhold og bruksmåter i meahcci- utmark - har vært et kjennemerke for samiske livsvilkår. Også i dag ser samisk ungdom verdien i dette og opparbeider seg kunnskap om meahcásteapmi gjennom ferdsel og opphold i tradisjonelle bruksområder.</p>
<p>Samisk utmarksutøvelse har en særlig beskyttelse i Grunnloven § 108 og samelovens §1. Begge bestemmelser er en implementering av FNs konvensjon om sivile og politiske rettigheter artikkel 27. Artikkelen innebærer et inngrepsvern og en plikt til positive særtiltak der samisk kultur er truet. Den er et selvstendig rettsgrunnlag for anerkjennelse av urfolks eier- og bruksrettigheter til grunn og ressurser i sine områder. Statens ansvar etter konvensjonen er et resultatansvar. Om samisk kultur i noen områder er så presset, at et hvert inngrep kan true utmarksutøvelse som grunnlaget for kulturen, med bosetting og næringsutøvelse, er staten forpliktet til å iverksette positive særtiltak, som bidrar til å sikre og utvikle kulturen.</p>
<p>Etter samisk rettsoppfatning dekker begrepet ealáhus også innhøsting som ikke gir noen tradisjonell økonomisk inntekt. Ealáhus eller selvforsørging inngår likevel i husholdet hos de aller fleste i samiske bygder. Høsting utgjør et tilleggsbidrag til den totale husholdsøkonomien og kan i mange tilfeller være helt avgjørende for folks totale inntjening og mulighet til å bosette seg i disse områdene. Norske myndigheter har i flere sammenhenger foretatt et skarpt skille mellom næringsvirksomhet med dokumentert inntektsgrunnlag på den ene siden og fritidsaktivitet på den andre. Dette samsvarer ikke med samisk rettsoppfatning og sedvane.</p>
<p>Det er også en del av utviklinga at samisk ungdom har andre interesser som utkonkurrerer tradisjonelle høstingsaktiviteter. For å ivareta utmarksbruk og bosetning i samiske områder mener Sametinget at det er viktig å fremheve verdien av meahcásteapmi, også for storsamfunnet. Myndighetene ved forberedelser av administrative vedtak eller lovgivning skal skille mellom næringsvirksomhet, meachásteapmi og fritidsaktivitet. Sametinget vektlegger viktigheten av at tradisjonell samisk gammebyggingstradisjoner skal ivaretas, dette gjelder både oppføring av nye gammer på eksistrende gammetufter og rehabilitering. Sametinget ser behov for et regelverk som tillater tradisjonell gammebygging i tråd med samiske tradisjoner.</p>
<p>Mål:</p>
<p xml:lang="nno">Samisk utmarksbruk blir anerkjent og får utvikle seg i framtida.</p>
<p>Strategier:</p>
<list><p type="listitem">Sametinget vil synliggjøre betydningen av tradisjonell høsting, både som næringstilskudd til husholdning, som kulturbærer og som uttrykk for identitet.Sametinget vil arbeide for tydeligere lovmessig anerkjennelse av utmarksbruk som materielt grunnlag for samisk kultur.</p>
</list><p>8.2   Retten til å forvalte naturgodene  Sametinget vil sikre at bygdene i Finnmark kan benytte seg av og forvalte fornybare ressurser i sine nærområder. Sametingets målsetting er at samiske rettigheter utenfor Finnmark blir anerkjent slik at tradisjonell bruk av utmarka i områder sør for Finnmark også kan utvikle seg i fremtiden.</p>
<p>Konkurransen om naturgodene i meahcci har endret seg i de siste tiårene. For eksempel er lokal samisk bruk av fiskevannene i Finnmark utfordret av tilreisende turister og gode rypeår tiltrekker jegere både fra sør i landet og utlandet. Også sør for Finnmark får dyrking av friluftsliv større gehør i norsk offentlighet enn bevaring av samisk kunnskap og tradisjoner for høsting for selvberging. Samtidig er både høstingstradisjoner og sedvanemessige måter for fordeling av utmarksressurser fortsatt levende rettsoppfatning i samiske lokalsamfunn. Grender, slekter, grupper har en fortrinnsrett til bruk av sine områder til høsting av naturressurser.</p>
<p>Som følge av vedtak av Finnmarksloven pågår det et arbeid for å identifisere rettigheter i Finnmark. Sør for Finnmark er ikke samiske rettigheter anerkjent til tross for tydelige anbefalingene fra Samerettsutvalgets rapport fra 2007. Selv om samisk bruk og rettstenking kan avvike fra norske juridiske begrep som eiendomsrett og bruksrett, bør tradisjonell samiske bruk av områdene telle som grunnlag for en framtidig forvaltning. De som tradisjonelt har brukt områdene skal kunne regulere bruken der.</p>
<p>Forskjellige brukere av naturen kan ha ulike interesser knyttet til bruken av utmark, også innenfor det samiske samfunnet. Dette kan føre til konflikt mellom ulike utmarksaktører. Et eksempel på dette er reindriftsutøvere og fastboende samer som kan ha motstridende meninger og interesser knyttet til utmarksbruk. Slike konflikter kan best løses ved dialog og respekt for hverandres nyttiggjøring av utmarksressursene.</p>
<p>Sametingets syn er at forvaltning av fornybare naturresurser i Finnmark må skje ut fra en forståelse av at lokalbefolkninga har et selvstendig rettsgrunnlag i sedvane og alders tids bruk til utnyttelse av fornybare naturgoder. Lokalbefolkninga sin bruk skal videreføres og ikke fortrenges av andre. I tillegg skal arbeidet med anerkjenning og kartlegging av samiske rettigheter til land og vann sør for Finnmark komme i gang snarest.</p>
<p>Mål:</p>
<p>Bygdene i Finnmark kan benytte seg av og forvalte fornybare ressurser i sine nærområder og samiske  rettigheter utenfor Finnmark blir anerkjent.</p>
<p>Strategier:</p>
<list><p type="listitem">Sametinget vil arbeide for sikring samenes rett til utmarksutøvelse etter Finnmarksloven.</p>
<p type="listitem">Sametinget vil arbeide for en forvaltningspraksis som respekterer samiske bygder og lokalsamfunn sin rett til utmarksbruk</p>
<p type="listitem">Sametinget vil at lokalsamfunnet skal tilgodeses ved forvaltning av fornybare ressurser.</p>
</list><p xml:lang="sme">8.3   Motorferdsel i meahcci</p>
<p>Sametingets målsetting er at regulering av motorferdsel skal bidra til å støtte opp om, videreføre og utvikle tradisjonell utmarksbruk og høsting. Bygdefolk som høster av naturressursene skal kunne behandles annerledes enn fritidskjøreren utenfra.</p>
<p>Tradisjonell bruk og nærhet til naturen er endret over tid og motorferdsel er et uttrykk for dette. For mange av oss er motorferdsel i utmark en måte å videreføre våre forfedres utmarksbruk og høsting. Kunnskapen knyttet til utmarksressurser er bevart og overført gjennom ferdsel, høsting og tilstedeværelse i landskapet. Deltakelse i meahcásteapmi innebærer også at én får kulturell og språklig kompetanse om landskapet som har formet oss og vår verdier og verdensanskuelse. Dagens samfunn med sine faste arbeidstider og andre krav, gir ikke rom for å oppholde seg i meahcci over lengere perioder. Motorferdsel gir mulighet til å komme seg til og fra høstingsområder på kortere tid.</p>
<p>Det behov for å begrense unødvendig motorferdsel i utmarka. På det ene side kan bruk av motoriserte kjøretøy virke ødeleggende for naturen gjennom økt støy og forurensing. Særlig rein på beite kan være utsatt for unødvendige forstyrrelser. På den annen side bidrar tilrettelegging for motorisert ferdsel til økt press på lokale utmarksressurser. Avsidesliggende områder blir mere tilgjengelige for nye brukergrupper. Det er derfor heller ikke ønskelig med en frislipp av fornøyelseskjøring.</p>
<p>Sametinget mener at forvaltningen av motorisert ferdsel i utmarka skal legge opp til ulik behandling av mulighet for motorferdsel for bygdefolk, som lever av og med naturresursene og landskapet, og utenforstående med fritidspregede aktiviteter. Samtidig bør det gis rom for nødvendig ferdsel i forbindelse med sanking av naturressurser, både som næring og som en del av husholdsøkonomien.</p>
<p>Sametinget mener at gjeldende regelverk og praksis ikke i tilstrekkelig grad tar hensyn til samisk naturalhusholdning og tilgang til høstingsområdene. Motorferdselsregelverket står sentralt for bygdefolks mulighet til tradisjonelle nærings- og utmarksbruk. Motorisert ferdsel i utmarka gir enklere tilgang til bruks- og høstingsområder, og er slik med og opprettholder og fornyer de tradisjonelle kunnskapene om bruken. Sametinget mener det er behov for en gjennomgang av motorferdselsregelverket for å sikre at det er i samsvar med internasjonal urfolksrett og samiske og lokale rettsforståelser og sedvaner om bygdefolks rett og prioriterte adgang til nyttebasert motorferdsel tilknyttet jakt, fangst, og alminnelig kommunikasjonsbehov. Slike regelverksendringer vil først og fremst være forenklende for bygdefolk, men og i betydelig grad for den offentlige forvaltningen.  Sametinget bør gå i dialog med Regjeringen om å få endret forskrift om motorferdsel i utmark og vassdrag slik at kommunene får en større mulighet til å bestemme i motorferdselsaker i egen kommune. Dette er spesielt viktig ved nødvendig nyttekjøring slik som ved naturalhusholdning for å sikre tilgang og fremkommelighet til de tradisjonelle høstingsområdene. Sametinget er kritisk til fylkesmannens praksis med å inndra motorferdseldispensasjoner som kommunene har innvilget til  lokale rettighetshavere/ brukere for nødvendig nyttekjøring til sine tradisjonelle høstingsområder</p>
<p>Mål:</p>
<p>Regelverket for motorferdsel skal bidra til å støtte opp om, videreføre og utvikle tradisjonell utmarksbruk og høsting.</p>
<p>Strategier:</p>
<list><p type="listitem">Sametinget vil arbeide for at regulering av motorferdsel i utmark tar hensyn til samiske lokalsamfunns tradisjonelle bruk og nye former for praksiser.</p>
<p type="listitem">Sametinget vil arbeide for en helhetlig gjennomgang av regelverket knyttet til motorferdsel i utmark. Reglene må vurderes opp mot folkerettslige forpliktelser overfor samene og vår rett til å opprettholde og utvikle våre tradisjonelle livsformer og næringer.</p>
<p type="listitem">Sametinget ser behov for å støtte opp om kommunenes lokale forvaltning av motorferdselsdispensasjoner, og gjennom dialog med Fylkesmannen unngå uheldig praksis med inndragelse av kommunale innvilgede motorferdseldispensasjoner</p>
</list><p>8.4   Tradisjonell kunnskap og meahcásteapmi  Sametingets målsetning er å løfte fram samisk utmarksbruk innafor forvaltning, utdanning og forskning slik at den ivaretas, utvikles og tas i bruk av kommende generasjoner. Samisk utmarksbruk, meahcásteapmi, er nært knyttet til anvendelse av tradisjonell kunnskap, árbediehtu. Videre er bruk av utmarka viktig for samisk kultur. Det er avgjørende at kunnskapen om utmarksbruk videreføres til kommende generasjoner. I vårt moderne samfunn vil skoler og barnehager ha en viktig funksjon og et stort ansvar for dette. En viktig forutsetning for at samisk utmarksutøvelse og tradisjonell kunnskap knyttet til dette skal anerkjennes er at forvaltere av naturen har kunnskap om både samisk historie, kultur, og samenes tradisjonelle naturforvaltning. Et eksempel på dette er samisk tradisjon for vårjakt på ender. Vårjakt har bidratt til kostholdet med fersk kjøtt tidlig på våren når andre ressurser har vært knappe. Samtidig har man hatt egne reguleringssystemer for omfanget av uttak. Vårjakt har ikke gått på bekostning av nye årskull når man har avstått fra jakt på høsten. Sametinget vil ha sterkere vektlegging av tradisjonell kunnskap i utdanning og forskning. Dette er også nedfelt i sak 008/16 om Sametingsmelding om høyere utdanning og forskning. Et tiltak for å synligjøre den tradisjonelle utmarksbruken kan for eksempel være at samiske begrep for utmarksbruk innføres innafor utdanning, forskning og forvaltning når den skal beskrives. Dette er begrep som meahcci, meahcásteapmi, ávkkástallat og birgejupmi. Ved å innføre samiske begrep til utmarksforvaltning tar man utgangspunkt i en samisk virkelighetsforståelse i motsetning til det naturvitenskapelige. Her vil arbeidet som utføres av samiske utdannings- og forskningsinstitusjoner være verdifullt.</p>
<p>Mål:</p>
<p>Samisk utmarksbruk skal løftes fram innafor forvaltning, utdanning og forskning slik at den tas vare på,  utvikles og tas i bruk av kommende generasjoner.</p>
<p>Strategier:</p>
<list><p type="listitem">Sametinget vil arbeide for at forvaltninga har økende forståelse tradisjonell kunnskap knyttet til samisk utmarksbruk.</p>
<p type="listitem">Sametinget arbeider for at tradisjonell vårjakt på ender bli anerkjent som en bærekraftig regulering av en fornybar ressurs og en tradisjon som har en folkerettslig vern.</p>
<p type="listitem">Sametinget vil arbeide for at tradisjonell kunnskap om samisk utmarksbruk løftes fram og prioriteres innenfor utdanning og forskning.</p>
</list><p>9 Økonomiske og administrative konsekvenser  Oppfølging av sametingsmelding om areal og miljø vil skje gjennom Sametingets årlige budsjett. Meldingen definerer mål og strategier for innsatsområdene og i budsjettarbeidet konkretiseres disse gjennom tiltak. Meldingen har et langsiktig perspektiv, og det vil være naturlig å ha en gjennomgang av meldingen etter tre til fire år for å vurdere om Sametinget har oppnådd de målene som er satt i meldingen. Oppfølging av meldingen har økonomiske og administrative konsekvenser. Meldingens mål og strategier gjør det nødvendig å opprettholde og opprette god dialog med mange aktører på ulike nivå innenfor kommunal regional og statlig forvaltning. I tillegg vil en aktiv bruk av konsultasjonsavtalen være påkrevd. Dette vil utfordre den administrative kapasiteten som Sametinget har til arbeidet med arealer og miljø.</p>
<p>Saken avsluttet 29.09.16 kl. 19.10</p>
<p xml:lang="sme">Ášši/Sak  033/16</p>
<p>Sametingets plenum</p>
<p xml:lang="sme">Ášši/Sak  005/16</p>
<p>Oppvekst-, omsorg- og utdanningskomiteen</p>
<p>Ivaretakelse av samiske barns rettigheter og behov ved kvalitet- og strukturendringer i barnevernet.</p>
<p xml:lang="vep">Arkivsaknr.</p>
<p xml:lang="vep">16/1103</p>
<p xml:lang="dan">Behandlinger</p>
<p>Politisk nivå</p>
<p>Møtedato</p>
<p>Saksnr.</p>
<p>Sametingsrådet</p>
<p xml:lang="vep">29.08.16</p>
<p xml:lang="sme">SR 126/16</p>
<p>Oppvekst,- omsorg og utdanningskomiteen</p>
<p xml:lang="vep">26. – 27.09.16</p>
<p xml:lang="rmn">OOUK</p>
<p>Sametingets plenum</p>
<p xml:lang="vep">28. – 30.09.16</p>
<p xml:lang="vep">SP 33/16</p>
<p>Vedlegg</p>
<p>Forslag og merknader</p>
<p>Sametingsrådets forslag til innstilling:</p>
<p>Sametinget viser til Regjeringens forslag til kvalitet- og strukturendringer i barnevernet.</p>
<p>Samiske barn har rett på oppvekstforhold hvor deres etniske, språklige og kulturelle tilknytning vektlegges og gis tilstrekkelig plass. Dette følger av rettigheter samiske barn har i henhold til nasjonale lover og internasjonale konvensjoner. Sametinget viser til Barnekonvensjonens art. 30  I stater hvor det finnes etniske, religiøse eller språklige minoriteter eller personer som tilhører en urbefolkning, skal et barn som tilhører en slik minoritet eller urbefolkningen, ikke nektet retten til sammen med andre medlemmer av sin egen gruppe å leve i pakt med sin kultur, bekjenne seg til og utøve sin religion, eller bruke sitt eget språk.”</p>
<p>Denne retten følger også barn som er under barnevernets omsorg. Barnekonvensjonen art. 20 gir barn under barnevernets omsorg et spesielt vern.  Her heter det:</p>
<list><p type="listitem">Et barn som midlertidig eller permanent er fratatt sitt familiemiljø, eller som i egen interesse ikke kan tillates å bli værende i et slikt miljø, skal ha rett til særskilt vern og bistand fra staten.</p>
<p type="listitem">I samsvar med sin nasjonale lovgivning skal partene sørge for alternative omsorgsformer for slike barn.</p>
<p type="listitem">Slike former for omsorg kan for eksempel omfatte plassering i fosterhjem, kafala etter islamsk lov, adopsjon eller, om nødvendig, plassering i egnet institusjon for omsorg for barn. Når løsninger overveies, skal det tas tilbørlig hensyn til ønskeligheten av kontinuitet i barnets oppdragelse og til barnets etniske, religiøse, kulturelle og språklige bakgrunn</p>
</list><p>A  rtikkelen uttrykker klart at det skal tas hensyn til etnisk, kulturell og språklig bakgrunn ved valg av alternative omsorgsformer for barn. Dette må forstås slik at samiske barn har en selvsagt og ubetinget rett til at deres kulturelle og språklige bakgrunn vektlegges når det er under barnevernets omsorg, også ved valg av fosterhjem og barneverninstitusjoner.</p>
<p>Ivaretakelse av samiske barns identitet, språk og kultur er viktige forutsetninger for at samiske barn og deres familier skal få de tilbud de har krav på innenfor barnevernet. Sametinget beklager derfor at regjeringen ikke har gjort en vurdering av hvordan forslagene til strukturendringer påvirker ivaretakelsen av samiske barns rettigheter og behov når de er under barnevernets omsorg  .</p>
<p>Sentrale myndigheter som har det overordnede ansvaret for at samiske barns rettigheter ivaretas når det er under barnevernets omsorg, må sette klare rammer for hvordan dette skal oppnås. Samiske barns rettigheter og behov må etterspørres og ivaretas i alle prosesser, og ivaretas i sentrale utredninger og styringsdokumenter</p>
<p>Sametinget har vurdert Regjeringens endringsforslag av barnevernets struktur, med medfølgende endringer i barnevernsloven, i sammenheng med hvilke utfordringer i samiske barn møter i barnevernet. Sametinget påpeker følgende.</p>
<p>S  amiske barn  s  møte med barnevernet har lenge vært lite tilfredsstillende   Samiske barns rettigheter som urfolksbarn er ikke tilstrekkelig kjent innenfor hele barnevernsystemet, og følges ikke opp i tilstrekkelig grad. Styrking av kommunenes ansvar og oppgaver i barnevernet vil være positivt for samiske barn bosatt i kommuner som er godt kjent med kommunens samiske befolkning. Erfaring viser derimot at kommuner med samisk befolkning har varierende bevissthet og kunnskap kommunens samiske befolkning. Kommuner som har liten kjennskap til kommunens samiske befolkning, har også manglende kunnskap om samiske barns rettigheter. Når kommuner får mer ansvar og autonomi innenfor barnevern er det viktig at sikre at kunnskap om samiske barns rettigheter og behov er tilstede i kommunene. Sametinget mener derfor at det er nødvendig å få etablert et samisk nasjonalt veiledningsorgan som har veiledningsansvar ovenfor kommunale barneverntjenester. Kommuner bør også ha en formalisert forpliktelse til å kontakte samisk veiledningsorgan når omsorgsovertakelse av samiske  barn vurderes.</p>
<p>D  et er også utfordrende å skape forståelse for samiske barns rettigheter og behov  .  Kunnskap om samiske barns rettigheter er en viktig forutsetning for at barnevernstjenesten skal kunne gi samiske barn og deres familier det tilbud de har krav på. Det er et stort behov for kunnskap om samiske barns rettigheter og behov hos ansvarlige og fagpersonell på alle nivåer i barnevernstjenesten. Dette medfører   at de avgjørelser som tas ikke alltid er de beste for det samiske barnet. Sametinget mener at det er nødvendig å implementer kunnskap om samiske barns rettigheter og behov i utdanningene. Fordi det er varierende kunnskap i kommunene som har hovedansvaret for barnevernet, mener Sametingsrådet at det også må utvikles retningslinjer for vurdering av samiske barns rettigheter og behov når barnevernstiltak igangsettes,</p>
<p>Forståelse for ulike barns behov og dertil tilrettelagte tiltak, bygges ofte på dokumentert kunnskap. Vi har ingen dokumentert kunnskap om samiske barn som er eller har vært under barnevernets omsorg. Vi mangler kunnskap av hvor mange samiske barn som er under barnevernets omsorg, hvordan deres språk og kultur ivaretas, eller hvordan det går med barna i ettertid. Sametingsrådet mener det er nødvendig å registrere barns språklige og kulturelle tilhørighet i en tidlig kartlegging av barnets behov. Det vil blant annet gi viktig informasjon om hvilke behov barnet vil ha i et fosterhjem. Sametinget mener at manglende kunnskap om samiske barn under barnevernets omsorg er alarmerende. Sentrale myndigheter må ta grep slik at dokumentert kunnskap kan legges til grunn for tiltak og organisering av tilbud til samiske barn.</p>
<p>Sametinget merker seg videre at strukturreformen varsler endringer med hensyn til barneverninstitusjoner, og at kostnadene for bruk av statlige institusjoner vil være høyere enn private institusjoner.  Dette bekymrer Sametinget. S  tatlig barneverninstitusjoner som tar imot samiske barn fra kommuner i forvaltningsområdet for samisk språk, er en offentlig helse- og sosialinstitusjoner som faller innenfor Samelovens bestemmelser. Statlige institusjoner  har derfor vært en sikring av samiske barns rett til bruk av eget språk. I private barnevernsinstitusjoner er kunnskapen om samiske barns rett til å vokse opp med samisk språk og kultur begrenset. Bruk av private institusjoner øker også muligheten for at samiske barn sendes ut av samiske områder, og risikerer tap av egen identitet og tilknytning til det samiske samfunnet. Sametinget mener derfor at det er nødvendig med særskilte tiltak for å sikre samiske barns rettsvern, deriblant en egen samisk barnevernsinstitusjon.</p>
<p>Regjeringen viser til at forslag til strukturendringer vil følges opp med nødvendige endringer av barnevernsloven.  Sametingets innspill og vedtak vil legges til grunn for Sametingets videre arbeid vedrørende barnevernstjenester for samiske barn. Med bakgrunn i Sametingets konsultasjonsrett, og samiske barns rettigheter jfr Barnekonvensjonens ber Sametinget om konsultasjoner på endringer i Barnevernsloven.</p>
<p>Oppvekst-, omsorg- og utdanningskomiteen  -  005/16</p>
<p>OOUK  - vedtak:</p>
<p>Innledning  Sametingets oppvekst-, omsorgs- og utdanningskomite har behandlet sak 033/16 – Ivaretakelse av samiske barns rettigheter og behov ved kvalitet- og strukturendringer i barnevernet. Komiteens innstilling er følgende:  Merknader   Merknad fra Norske Samers Riksforbund (NSR) Beaska Niillas, Sandra Márjá West, Yvonne-Marie Miniggio og Olof Anders Kuhmunen, fra Arbeiderpartiet (AP) Vibeke Larsen, John Kappfjell og Jørn Are Gaski, fra Nordkalottfolket Kjellrun Wilhelmsen, fra Åarjel-Saemiej Gielh Eva Maria Fjellheim og fra Høyre Lars Filip Paulsen:   Fosterhjem i slekt eller nettverk  BUFDIR anbefaler at det skal letes etter fosterhjem i barnets slekt eller nettverk. Komiteens flertall mener at dette er en god løsning for samiske barns behov ved omsorgsovertakelse, som vil ivareta barnets behov og rettigheter til samisk språk, identitet og tilknytning til det samiske samfunnet. Barn har det bedre hvis de vokser opp hos egne slektninger, både med hensyn til psysisk helse og bostedsstabilitet (Winokur M, Holtan A, Batchelder KE 2014: Kinship care for the safety, permanency, and well-being of children removed from the home for maltreatment). I følge BUFDIR ønsker ofte barn og ungdom, som trenger et nytt sted å bo, å flytte til noen de kjenner fra før. Slekt- eller nettverksfosterhjem kan skje på foreldrenes initiativ eller initieres av barnets slektninger eller nettverk. Disse medlemmene stiller spørsmål ved om denne ordningen er godt nok kjent i det samiske samfunnet. Det virker også som at de enkelte kommuner ser ulikt på arbeidet med fosterhjem i slekt og nettverk. Videre har det kommet fram at det er mangel på samiske fosterhjem og beredskapshjem. Disse medlemmene mener at arbeidet med samiske fosterhjem i slekt eller nettverk må styrkes, fordi de fleste har en større motivasjon for å stille opp som fosterhjem for et barn de kjenner fra før. Disse medlemmene mener det også er viktig å ta hensyn til samisk kultur og barneoppdragelse i dette arbeidet. Et viktig aspekt er samenes utvidede slektskap og barnets fadderes viktige rituelle og praktiske rolle i barnets liv og oppdragelse. Disse medlemmene mener det i samarbeid med BUFETAT bør utarbeides egne fosterhjemskampanjer, med et samisk innhold, særlig rettet mot samiske hjem.  Merknad fra Norske Samers Riksforbund (NSR) Beaska Niillas, Sandra Márjá West,  Yvonne-Marie Miniggio  og Olof Anders Kuhmunen, fra Arbeiderpartiet (AP) Vibeke Larsen, John Kappfjell og Jørn Are Gaski, fra Árja Torbjørg Haldis Leirbakken og Hartvik Hansen, fra Åarjel-Saemiej Gielh Eva Maria Fjellheim og fra Høyre Lars Filip Paulsen:  Det finnes personer som på grunn av barnevernets gjerninger har mistet sitt språk, kultur og identitet. Dette er et brudd på barnekonvensjonens artikkel 30 og med det brudd på folkeretten.  Sametinget må arbeide for at det for disse personene blir satt i gang særskilte tiltak som bøter totalt for de skadelidte, slik at de kan ta tilbake sitt samiske språk, samiske kultur og tilhørighet til det samiske samfunn.  Forslag  Forslag  fra Norske Samers Riksforbund (NSR) Beaska Niillas, Sandra Márjá West, Yvonne-Marie Miniggio og Olof Anders Kuhmunen, fra Arbeiderpartiet (AP) Vibeke Larsen, John Kappfjell og Jørn Are Gaski, fra Árja Torbjørg Haldis Leirbakken og Hartvik Hansen, fra Nordkalottfolket Kjellrun Wilhelmsen, fra Åarjel-Saemiej Gielh Eva Maria Fjellheim og fra Høyre Lars Filip Paulsen:   Forslag 1  2. avsnitt 3. setning endres til å lyde slik: Sametinget viser til Barnekonvensjonen art. 30  som fastslår følgende  : 3. avsnitt 1. setning endres til å lyde slik: Denne retten  tilhører  også barn som er under barnevernets omsorg. 5. avsnitt, 2. setning endres fra: <span type="quote">”Sametinget beklager derfor...” endres til  ”Sametinget mener det er beklagelig...”  Nytt 6. avsnitt: Sametinget mener det må etableres en kulturell støtteplan for samiske barn i barnevernssaker. En slik støtteplan skal sikre at samiske barn beholder sin tilknytning til familien, lokalsamfunnet og den samiske kulturen uavhengig av hvor barnet plasseres. Det vises til at det er etablert slik støtteplan for aboriginer i Australia, "Cultural support plan for an Aboriginal or Torres Strait Islander child", hvor det kan hentes inspirasjon fra. Norske myndigheter må påbegynne dette prosjektet snarest i samråd med samiske institusjoner. Tillegg på slutten av avsnitt 6 som begynner slik "Sentrale myndigheter som har det overordnede...": Dette gjelder også ved prosess angående omsorgsovertakelse gjennom Fylkesnemnda for barnevernssaker der rettssikkerheten skal være spesielt prioritert for alle parter og at Fylkesnemnda er spesielt klar over at tolkebehovet mellom samisk og norsk er nemndas ansvar. Punktum etter første setning i avsnitt 8 som lyder slik: Samiske barns møte med barnevernet har lenge vært lite tilfredsstillende. 8. avsnitt, 4. setning endres til: Erfaring viser derimot at kommuner med samisk befolkning har varierende bevissthet og kunnskap  om  kommunens samiske befolkning. 8. avsnitt, 6. setning endres til: Når kommuner får mer ansvar og autonomi innenfor barnevern er det viktig  å  sikre at kunnskap… Tillegg til avsnitt 8: Etter setning: ”Når kommuner får mer ansvar og autonomi innenfor barnevern er det viktig å sikre at kunnskap om samiske barns rettigheter og behov er tilstede i kommunene”</span><span type="quote" xml:lang="eng">"Cultural support plan for an Aboriginal or Torres Strait Islander child"</span>, hvor det kan hentes inspirasjon fra. Norske myndigheter må påbegynne dette prosjektet snarest i samråd med samiske institusjoner. Tillegg på slutten av avsnitt 6 som begynner slik "Sentrale myndigheter som har det overordnede...": Dette gjelder også ved prosess angående omsorgsovertakelse gjennom Fylkesnemnda for barnevernssaker der rettssikkerheten skal være spesielt prioritert for alle parter og at Fylkesnemnda er spesielt klar over at tolkebehovet mellom samisk og norsk er nemndas ansvar. Punktum etter første setning i avsnitt 8 som lyder slik: Samiske barns møte med barnevernet har lenge vært lite tilfredsstillende. 8. avsnitt, 4. setning endres til: Erfaring viser derimot at kommuner med samisk befolkning har varierende bevissthet og kunnskap  om  kommunens samiske befolkning. 8. avsnitt, 6. setning endres til: Når kommuner får mer ansvar og autonomi innenfor barnevern er det viktig  å  sikre at kunnskap… Tillegg til avsnitt 8: Etter setning: ”Når kommuner får mer ansvar og autonomi innenfor barnevern er det viktig å sikre at kunnskap om samiske barns rettigheter og behov er tilstede i kommunene”. Og før setning: <span type="quote">“Sametinget mener derfor at det er nødvendig å få etablert et samisk nasjonalt veiledningsorgan som har veiledningsansvar ovenfor kommunale barneverntjenester”</span> legges følgende til:  Herunder også samisk kulturforståelse. Sametinget er bekymret for at forståelsen for kulturelle forskjeller mangler i undersøkelser eller vurderinger av tiltak i barnevernssaker som omhandler samiske barn.  Avsnitt 8, 7. setning endres til: Sametinget mener derfor at det er nødvendig å få etablert et samisk nasjonalt veiledningsorgan som har veiledningsansvar ovenfor kommunale barneverntjenester  og at Fylkesmannens tilsynsfunksjon og myndighet styrkes på dette området.   Nytt 9. avsnitt: Sametinget viser til at det er nødvendig å få plass et språklig og kulturelt tilbud i Barnehusene for alle samiske barn i Norge, uavhengig av bosted. I tillegg ønsker Sametinget at det etableres et nasjonalt samisk Barnehus for å ivareta rettssikkerheten til samiske barn. Avsnitt 9, 5. setning endres til: Sametinget mener at det er nødvendig å implementer  e  kunnskap om samiske barns rettigheter og behov  i relevante utdanninger for barnevernsarbeid, og det må gis tilbud om kompetanseheving blant de som allerede er i jobb.  Avsnitt 11, siste setning endres til: Sametinget mener derfor at det er nødvendig med særskilte tiltak for å sikre samiske barns rettsvern  , herunder å styrke samiskspråklig og kulturell kompetanse i eksisterende barnevernsinstitusjoner som har ansvar for samiske barn. Alternativt å vurdere egne samiske barnevernsinstitusjoner.  Siste avsnitt, siste setning endres til: Med bakgrunn i Sametingets konsultasjonsrett, og samiske barns rettigheter  jf. Barnekonvensjonen,  ber Sametinget om konsultasjoner på endringer i Barnevernsloven.  Komiteens tilrådning  Komiteen har ikke flere merknader eller forslag og råder Sametinget til å vedta følgende: Sametinget støtter for øvrig Sametingsrådets forslag til innstilling.</p>
<p>Sametingets plenum  -  033/16</p>
<p>Forslag 2 - Representant Geir Are Winther - Fremskrittspartiets sametingsgruppe</p>
<p>Ivaretakelse av samiske barns rettigheter og behov ved kvalitet- og strukturendringer i barnevernet</p>
<p>Sametinget har vurdert Regjeringens endringsforslag av barnevernets struktur, med medfølgende endringer i barnevernsloven, i sammenheng med hvilke utfordringer i samiske barn møter i barnevernet.</p>
<p>Gjennom strukturendringene ønsker Regjeringen som følger:</p>
<p>· Gi kommunene større faglig og økonomisk ansvar for barnevernet, ved at kommunene gis rett til fritt å velge barnevernstiltak, etter en vurdering av kvalitet, pris og hva som gir best hjelp til det enkelte barn, uavhengig av hvem som leverer tiltaket. (Sundvollenerklæringen)</p>
<p xml:lang="nno">· Skape større samsvar mellom finansiering og oppgaveansvar i barnevernet</p>
<p>· Skape tydeligere grenser mellom statlige og kommunale ansvarsområder.</p>
<p>· Redusere omfanget av statlig barnevernsbyråkrati.</p>
<p>· Gjennom et mer helhetlig kommunalt ansvar skal det gis en bedre sammenheng mellom tjenester, og et mer tilpasset tjenestetilbud til barn i barnevernet.</p>
<p>· En endret ansvarsdeling skal gi bedre grunnlag for tverrfaglig samarbeid og sterkere satsing på tidlig innsats overfor utsatte barn og familier.</p>
<p>· Valg av tiltak skal i større grad baseres på nærhet og bred kjennskap til barnets og familiens situasjon.</p>
<p>· Kommunene skal alltid ha ansvar for å vurdere om barnets slekt og nære nettverk</p>
<p>kan velges som fosterhjem.</p>
<p>Sametinget mener disse endringene samlet sett vil styrke alle barns rettigheter og tjenestetilbud i barnevernet, og støtter regjeringens forslag.</p>
<p>Saken påbegynt 30.09.16 kl. 09.00</p>
<p>Votering  Av 39 representanter var 32 til stede. Voteringen ble gjennomført i følgende rekkefølge:</p>
<list><p type="listitem">Forslag 2 ble forkastet med 31 mot 1 stemmer</p>
<p type="listitem">Forslag 1 ble vedtatt med 31 mot 1 stemmer</p>
<p type="listitem">Komiteens tilrådning ble vedtatt med 31 mot 1 stemme</p>
</list><p>Protokoll tilførsler  Det ble ikke fremmet noen protokolltilførsler i saken.</p>
<p>Taleliste og replikkordskifte</p>
<p>Taleliste og replikkordskifte</p>
<p xml:lang="nno">Innlegg</p>
<p>Replikk</p>
<p>Lars Filip Paulsen, saksordfører</p>
<p xml:lang="deu">Geir Arne Winther</p>
<p xml:lang="sme">Sandra Márjá West</p>
<p xml:lang="sme">Jørn Are Gaski</p>
<p>Ellen Kristine Saba</p>
<p xml:lang="deu">Geir Arne Winther</p>
<p xml:lang="nno">Inger Elin Utsi</p>
<p xml:lang="sme">Jørn Are Gaski</p>
<p>Kjellrun Wilhelmsen</p>
<p xml:lang="nno">Inger Elin Utsi</p>
<p>Kjellrun Wilhelmsen</p>
<p xml:lang="nno">Inger Elin Utsi</p>
<p xml:lang="sme">Jørn Are Gaski</p>
<p xml:lang="sme">Sandra Márjá West</p>
<p>Kjellrun Wilhelmsen</p>
<p xml:lang="sme">Sandra Márjá West</p>
<p xml:lang="sme">Jørn Are Gaski</p>
<p xml:lang="sme">Sandra Márjá West</p>
<p xml:lang="sme">Beaska Niillas</p>
<p xml:lang="sme">Jørn Are Gaski</p>
<p xml:lang="sme">Láilá Susanne Vars</p>
<p xml:lang="nno">Inger Elin Utsi</p>
<p xml:lang="sme">John Kappfjell</p>
<p xml:lang="sme">Láilá Susanne Vars</p>
<p>Vibeke Larsen</p>
<p xml:lang="vep">10</p>
<p>Kjellrun Wilhelmsen</p>
<p xml:lang="sme">Jørn Are Gaski</p>
<p>Ellen Kristine Saba</p>
<p>Kjellrun Wilhelmsen</p>
<p xml:lang="vep">11</p>
<p xml:lang="sme">Jørn Are Gaski</p>
<p xml:lang="vep">12</p>
<p>Lars Filip Paulsen</p>
<p xml:lang="vep">13</p>
<p>Henrik Olsen</p>
<p xml:lang="vep">14</p>
<p xml:lang="sme">Johan Vasara</p>
<p>Mariann Wollmann Magga, til forr. orden</p>
<p xml:lang="nno">SP  - vedtak:</p>
<p>Sametinget viser til Regjeringens forslag til kvalitet- og strukturendringer i barnevernet. Samiske barn har rett på oppvekstforhold hvor deres etniske, språklige og kulturelle tilknytning vektlegges og gis tilstrekkelig plass. Dette følger av rettigheter samiske barn har i henhold til nasjonale lover og internasjonale konvensjoner. Sametinget viser til Barnekonvensjonen art. 30  som fastslår følgende  :  I stater hvor det finnes etniske, religiøse eller språklige minoriteter eller personer som tilhører en urbefolkning, skal et barn som tilhører en slik minoritet eller urbefolkningen, ikke nektet retten til sammen med andre medlemmer av sin egen gruppe å leve i pakt med sin kultur, bekjenne seg til og utøve sin religion, eller bruke sitt eget språk.”</p>
<p>Denne retten  tilhører  også barn som er under barnevernets omsorg. Barnekonvensjonen art. 20 gir barn under barnevernets omsorg et spesielt vern.  Her heter det:</p>
<list><p type="listitem">Et barn som midlertidig eller permanent er fratatt sitt familiemiljø, eller som i egen interesse ikke kan tillates å bli værende i et slikt miljø, skal ha rett til særskilt vern og bistand fra staten.</p>
<p type="listitem">I samsvar med sin nasjonale lovgivning skal partene sørge for alternative omsorgsformer for slike barn.</p>
<p type="listitem">Slike former for omsorg kan for eksempel omfatte plassering i fosterhjem, kafala etter islamsk lov, adopsjon eller, om nødvendig, plassering i egnet institusjon for omsorg for barn. Når løsninger overveies, skal det tas tilbørlig hensyn til ønskeligheten av kontinuitet i barnets oppdragelse og til barnets etniske, religiøse, kulturelle og språklige bakgrunn</p>
</list><p>Artikkelen uttrykker klart at det skal tas hensyn til etnisk, kulturell og språklig bakgrunn ved valg av alternative omsorgsformer for barn. Dette må forstås slik at samiske barn har en selvsagt og ubetinget rett til at deres kulturelle og språklige bakgrunn vektlegges når det er under barnevernets omsorg, også ved valg av fosterhjem og barneverninstitusjoner.</p>
<p>Ivaretakelse av samiske barns identitet, språk og kultur er viktige forutsetninger for at samiske barn og deres familier skal få de tilbud de har krav på innenfor barnevernet. Sametinget mener der er beklagelig at regjeringen ikke har gjort en vurdering av hvordan forslagene til strukturendringer påvirker ivaretakelsen av samiske barns rettigheter og behov når de er under barnevernets omsorg. Sametinget mener det må etableres en kulturell støtteplan for samiske barn i barnevernssaker. En slik støtteplan skal sikre at samiske barn beholder sin tilknytning til familien, lokalsamfunnet og den samiske kulturen uavhengig av hvor barnet plasseres. Det vises til at det er etablert slik støtteplan for aboriginer i Australia, <span type="quote" xml:lang="eng">"Cultural support plan for an Aboriginal or Torres Strait Islander child"</span>, hvor det kan hentes inspirasjon fra. Norske myndigheter må påbegynne dette prosjektet snarest i samråd med samiske institusjoner. Sentrale myndigheter som har det overordnede ansvaret for at samiske barns rettigheter ivaretas når det er under barnevernets omsorg, må sette klare rammer for hvordan dette skal oppnås. Samiske barns rettigheter og behov må etterspørres og ivaretas i alle prosesser, og ivaretas i sentrale utredninger og styringsdokumenter. Dette gjelder også ved prosess angående omsorgsovertakelse gjennom Fylkesnemnda for barnevernssaker der rettssikkerheten skal være spesielt prioritert for alle parter og at Fylkesnemnda er spesielt klar over at tolkebehovet mellom samisk og norsk er nemndas ansvar.  Sametinget har vurdert Regjeringens endringsforslag av barnevernets struktur, med medfølgende endringer i barnevernsloven, i sammenheng med hvilke utfordringer i samiske barn møter i barnevernet. Sametinget påpeker følgende.</p>
<p>Samiske barns møte med barnevernet har lenge vært lite tilfredsstillende. Samiske barns rettigheter som urfolksbarn er ikke tilstrekkelig kjent innenfor hele barnevernsystemet, og følges ikke opp i tilstrekkelig grad. Styrking av kommunenes ansvar og oppgaver i barnevernet vil være positivt for samiske barn bosatt i kommuner som er godt kjent med kommunens samiske befolkning. Erfaring viser derimot at kommuner med samisk befolkning har varierende bevissthet og kunnskap om kommunens samiske befolkning. Kommuner som har liten kjennskap til kommunens samiske befolkning, har også manglende kunnskap om samiske barns rettigheter. Når kommuner får mer ansvar og autonomi innenfor barnevern er det viktig å sikre at kunnskap om samiske barns rettigheter og behov er tilstede i kommunene.  Herunder også samisk kulturforståelse. Sametinget er bekymret for at forståelsen for kulturelle forskjeller mangler i undersøkelser eller vurderinger av tiltak i barnevernssaker som omhandler samiske barn.  Sametinget mener derfor at det er nødvendig å få etablert et samisk nasjonalt veiledningsorgan som har veiledningsansvar ovenfor kommunale barneverntjenester og at Fylkesmannens tilsynsfunksjon og myndighet styrkes på dette område. Kommuner bør også ha en formalisert forpliktelse til å kontakte samisk veiledningsorgan når omsorgsovertakelse av samiske barn vurderes. Sametinget viser til at det er nødvendig å få plass et språklig og kulturelt tilbud i Barnehusene for alle samiske barn i Norge, uavhengig av bosted. I tillegg ønsker Sametinget at det vurderes etablert nasjonalt samisk Barnehus for å ivareta rettssikkerheten til samiske barn. Det er også utfordrende å skape forståelse for samiske barns rettigheter og behov. Kunnskap om samiske barns rettigheter er en viktig forutsetning for at barnevernstjenesten skal kunne gi samiske barn og deres familier det tilbud de har krav på. Det er et stort behov for kunnskap om samiske barns rettigheter og behov hos ansvarlige og fagpersonell på alle nivåer i barnevernstjenesten. Dette medfører at de avgjørelser som tas ikke alltid er de beste for det samiske barnet. Sametinget mener at det er nødvendig å implementer kunnskap om samiske barns rettigheter og behov  i relevante utdanninger for barnevernsarbeid, og det må gis tilbud om kompetanseheving blant de som allerede er i jobb.  Fordi det er varierende kunnskap i kommunene som har hovedansvaret for barnevernet, mener Sametingsrådet at det også må utvikles retningslinjer for vurdering av samiske barns rettigheter og behov når barnevernstiltak igangsettes,</p>
<p>Forståelse for ulike barns behov og dertil tilrettelagte tiltak, bygges ofte på dokumentert kunnskap. Vi har ingen dokumentert kunnskap om samiske barn som er eller har vært under barnevernets omsorg. Vi mangler kunnskap av hvor mange samiske barn som er under barnevernets omsorg, hvordan deres språk og kultur ivaretas, eller hvordan det går med barna i ettertid. Sametingsrådet mener det er nødvendig å registrere barns språklige og kulturelle tilhørighet i en tidlig kartlegging av barnets behov. Det vil blant annet gi viktig informasjon om hvilke behov barnet vil ha i et fosterhjem. Sametinget mener at manglende kunnskap om samiske barn under barnevernets omsorg er alarmerende. Sentrale myndigheter må ta grep slik at dokumentert kunnskap kan legges til grunn for tiltak og organisering av tilbud til samiske barn.</p>
<p>Sametinget merker seg videre at strukturreformen varsler endringer med hensyn til barneverninstitusjoner, og at kostnadene for bruk av statlige institusjoner vil være høyere enn private institusjoner. Dette bekymrer Sametinget. Statlig barneverninstitusjoner som tar imot samiske barn fra kommuner i forvaltningsområdet for samisk språk, er en offentlig helse- og sosialinstitusjoner som faller innenfor Samelovens bestemmelser. Statlige institusjoner har derfor vært en sikring av samiske barns rett til bruk av eget språk. I private barnevernsinstitusjoner er kunnskapen om samiske barns rett til å vokse opp med samisk språk og kultur begrenset. Bruk av private institusjoner øker også muligheten for at samiske barn sendes ut av samiske områder, og risikerer tap av egen identitet og tilknytning til det samiske samfunnet. Sametinget mener derfor at det er nødvendig med særskilte tiltak  for å sikre samiske barns rettsvern  , herunder å styrke samiskspråklig og kulturell kompetanse i eksisterende barnevernsinstitusjoner som har ansvar for samiske barn. Alternativt å vurdere egne samiske barnevernsinstitusjoner.  Regjeringen viser til at forslag til strukturendringer vil følges opp med nødvendige endringer av barnevernsloven. Sametingets innspill og vedtak vil legges til grunn for Sametingets videre arbeid vedrørende barnevernstjenester for samiske barn. Med bakgrunn i Sametingets konsultasjonsrett, og samiske barns rettigheter  jf. Barnekonvensjonen,  ber Sametinget om konsultasjoner på endringer i Barnevernsloven. Saken avsluttet 30.0.916 kl. 10.20</p>
<p xml:lang="sme">Ášši/Sak  034/16</p>
<p>Sametingets plenum</p>
<p xml:lang="sme">Ášši/Sak  006/16</p>
<p>Oppvekst-, omsorg- og utdanningskomiteen</p>
<p>Barnekonvensjonen og samiske barns rettigheter</p>
<p xml:lang="vep">Arkivsaknr.</p>
<p xml:lang="vep">16/2975</p>
<p xml:lang="dan">Behandlinger</p>
<p>Politisk nivå</p>
<p>Møtedato</p>
<p>Saksnr.</p>
<p>Sametingsrådet</p>
<p xml:lang="vep">29.08.16</p>
<p xml:lang="sme">SR 125/16</p>
<p>Oppvekst-, omsorg- og utdanningskomiteen</p>
<p xml:lang="vep">26. – 27.09.16</p>
<p xml:lang="rmn">OOUK</p>
<p>Sametingets plenum</p>
<p xml:lang="vep">28. – 30.09.16</p>
<p xml:lang="vep">SP 34/16</p>
<p>Vedlegg</p>
<p>Forslag og merknader</p>
<p>Sametingsrådets forslag til innstilling:</p>
<p>Sametinget er opptatt av at samiske barns oppvekstvilkår skal være trygge og gode, samt imøtekommes og bygges på deres språk- og kulturbakgrunn. De skal oppleve å bli ivaretatt og få muligheten til utvikling på deres egne vilkår. På bakgrunn av Sametingets vurdering om at disse rettighetene ikke er godt nok ivaretatt, oversender Sametinget en supplerende rapport til FNs barnekomité.   Følgende standpunkt inntas i rapporten:   - Samiske barn må få lovfestet rett til et barnehagetilbud med basis i samisk språk og kultur uansett hvor i landet de er bosatt.   - Det skal utarbeides en egen samisk rammeplan for barnehager. Dette vil sikre at det gis et tilbud som bygger på samisk språk, verdier, kultur og danning, og at barnehagen skal styrke barns identitet som samer.   - Det må iverksettes tiltak for å øke rekrutteringen av personer med kompetanse i samisk språk og kultur i barnehagene.   - Alle samiske barn og unge skal ha en individuell rett til å få opplæring i og på samisk, uavhengig av hvor de er bosatt og hvor mange andre som ønsker tilsvarende opplæring.   - Tilgangen til samiske læremidler må sikres i opplæringsloven og friskoleloven, slik tilgangen til undervisningsmateriell på norsk og sidemål er sikret i dag.   - Det må iverksettes tiltak for å øke rekrutteringen av personer med kompetanse i samisk språk og kultur til disse utdanningene.   - Det er særlig viktig å arbeide for å ivareta det helhetlige tilbudet for samiske elever med spesielle behov/funksjonsnedsettelser. Foresatte for barn med særskilte behov melder ofte om at skoleeiere har utfordringer med å tilrettelegge et spesialpedagogisk tilrettelagt opplæringstilbud, som også er på samisk og på grunnlag av samisk kultur. Disse elevene utgjør en sårbar gruppe, som er avhengig av å få et opplæringstilbud på grunnlag av sitt språk, sine kulturverdier og hvor opplæringstilbudet samtidig er tilpasset dem.   - Nasjonale satsinger og strategier i skolen må alltid inkludere også samisk som fag.   - Det er nødvendig at lover og forskrifter endres slik at samiske elevers rett til opplæring i samisk ivaretas. Friskoleloven skal gi minimum de samme rettigheter til samiske elever som opplæringsloven gir.   - Nedlegging av samiske skoler i distriktene medfører en systematisk nedbygging av undervisningstilbudet for samiske barn.   - Nasjonale program for bedre gjennomføring i videregående opplæring bør også inneholde tiltak som tar hensyn til kultur og kulturforskjellers mulige innvirkning på unge menns bortvalg av videregående opplæring.   - Identitetsskapende forskning vedrørende mobbing i den samiske skole og barnehage er nødvendig for å få kunnskap om temaet, og sikre at de rette tiltak tilpasset samiske skolemiljøer/barnehager iverksettes. Sametinget mener at det må sikres nødvendige økonomiske rammer til forskningsmiljøer som kan bringe frem kunnskap om temaet.   - Når barneverntjenesten overtar omsorgen for et samisk barn, skal ikke dette medføre at barnet mister sine rettigheter til opplæring i og på samisk i skolen. Videre skal samiske barn så langt det er mulig plasseres i samiske fosterhjem.   - Det er nødvendig å etablere et samisk nasjonalt veiledningsorgan som har ansvar for veiledning ovenfor kommunale barnevernstjenester. Kommuner bør også ha en formalisert forpliktelse til å kontakte samisk veiledningsorgan når omsorgsovertakelse av samiske barn vurderes.   - For å kunne sikre samiske barn og unge en god psykisk og fysisk helse er det påkrevd at forskningsbasert kunnskap på feltet styrkes. Dette er særlig viktig for samiske barn under barnevernets omsorg.   - Det må etableres et eget samisk barneombud, jf. vedtak i sak 028/15 i Sametingets plenum.   - Statistisk materiale om samiske barn og vold er nødvendig for å fortsette kampen mot vold i den samiske befolkning.   - Det er nødvendig å få på plass et språklig og kulturelt tilbud i Barnehusene for alle samiske barn i Norge, uavhengig av bosted.   - Barnets språklige og kulturelle identitet skal være en del av begrepet <span type="quote">«barnets beste»</span>, og at dette skal innarbeides i retningslinjene.   - Økt kunnskap om urbefolkningen bør inkluderes i undervisningen i skolen. Lærere må inneha denne kunnskapen, og det må sikres at lærebøker har riktig og tilstrekkelig informasjon om samene. Det  eksisterer i dag svært lite og nesten ingen forskning om mobbing og diskriminering i samiske samfunn, barnehager og skoler. Forskning på dette området må prioriteres.   Sametingets supplerende rapport til FNs barnekomité vil ha sitt grunnlag i Sametingets vedtak i denne saken, og vil bygge på artiklene i barnekonvensjonen.</p>
<p>Oppvekst-, omsorg- og utdanningskomiteen  -  006/16</p>
<p>OOUK  - vedtak:</p>
<p>Innledning  Oppvekst-, omsorg- og utdanningskomite har behandlet sak 34/16 - Barnekonvensjonen og samiske barns rettigheter. Komiteens innstilling er følgende:  Merknader   Merknad fra Arbeiderpartiet (AP) Vibeke Larsen, Jørn Are Gaski og John Kappfjell:  Vi registrerer at sametingsrådet sender en arbeidsdisposisjon til behandling i oppvekst-, omsorg- og utdanningskomiteen i denne saken, og vi merker oss at sametingsrådet mener at tiden fra 17.juni til starten av september har vært for knapp til å utforme et dokument som presiserer hvilke eventuelle brudd på Barnekonvensjonen statens politikk og forvaltning har bidratt til med henhold til samiske barns rettigheter. Disse medlemmene vil påpeke at det er sametingsrådet som disponerer en administrasjon med kompetanse og kapasitet til å utrede brudd på Barnekonvensjonens ulike artikler. Komiteen innehar ikke slike administrative ressurser. Oppvekst-, omsorg- og utdanningskomiteen skal heller ikke brukes som et seminarium for innspill, men er et politisk verksted i forkant av endelig vedtaksbehandling i Sametingets plenum. Disse medlemmene forventer at sametingsrådet for ettertiden verken gjemmer seg bak innspills- eller tidsargumentet og leverer saker som er gjennomarbeidet og gjenkjennbart for et folkevalgt organ.  Forslag  Forslag  fra Norske Samers Riksforbund (NSR) Beaska Niillas, Sandra Márjá West  , Yvonne-Marie Miniggio  og Olof Anders Kuhmunen, fra Arbeiderpartiet (AP) Vibeke Larsen, John Kappfjell og Jørn Are Gaski, fra Árja Torbjørg Haldis Leirbakken og Hartvik Hansen, fra Nordkalottfolket Kjellrun Wilhelmsen, fra Åarjel-Saemiej Gielh Eva Maria Fjellheim og fra Høyre Lars Filip Paulsen:   Forslag 1  Følgende legges til mellom første og siste avsnitt i sametingsrådets forslag til innstilling, og erstatter avsnittene imellom i riktig nummerrekkefølge: Følgende standpunkt tas inn i rapporten:  3. Sametinget ber Regjeringen om å iverksette tiltak for å øke rekrutteringen av personer med kompetanse i samisk språk og kultur i barnehagene, for å sikre bedre gjennomføring av barnekonvensjonens artikkel 30 om at barn av minoriteter og urfolk ikke skal nektes retten til sin kultur, sitt språk og sin religion i samvær med andre medlemmer av sin gruppe, samt artikkel 2 om beskyttelse mot diskriminering. 5. Sametinget ber om at Regjeringen sikrer tilgangen til samiske læremidler i opplæringsloven og friskoleloven, slik tilgangen til undervisningsmateriell på norsk og sidemål er sikret i dag. Dette vil føre til en bedre gjennomføring av barnekonvensjonens artikkel 29 om formålet med utdanningen og artikkel 30 om at barn av minoriteter og urfolk ikke skal nektes retten til sin kultur, sitt språk og sin religion i samvær med andre medlemmer av sin gruppe, samt artikkel 2 om beskyttelse mot diskriminering. 6. Sametinget ber Regjeringen om å iverksette tiltak for å øke rekrutteringen av personer med kompetanse i samisk språk og kultur til fagutdanningene for lærere, spesialpedagogikk og øvrig personale i den samiske skolen, for å sikre bedre gjennomføring av barnekonvensjonens artikkel 29 om formålet med utdanningen og artikkel 30 om at barn av minoriteter og urfolk ikke skal nektes retten til sin kultur, sitt språk og sin religion i samvær med andre medlemmer av sin gruppe, samt artikkel 2 om beskyttelse mot diskriminering. 7. Sametinget ber Regjeringen om å arbeide for å ivareta det helhetlige tilbudet for samiske elever med spesielle behov/funksjonsnedsettelser, for å sikre bedre gjennomføring av barnekonvensjonens artikkel 23 om rettighetene til barn med funksjonsnedsettelser, artikkel 29 om formålet med utdanningen og artikkel 30 om at barn av minoriteter og urfolk ikke skal nektes retten til sin kultur, sitt språk og sin religion i samvær med andre medlemmer av sin gruppe, samt artikkel 2 om beskyttelse mot diskriminering. Samiske elever med særskilte behov er en sårbar gruppe i utdanningssystemet. Foresatte for barn med særskilte behov melder ofte om at skoleeiere har utfordringer med å tilrettelegge et spesialpedagogisk opplæringstilbud som er tilpasset samisk språk og kultur. 10. Nedlegging av samiske skoler i distriktene medfører en systematisk nedbygging av undervisningstilbudet for samiske barn og svekker gjennomføringen av artikkel 30 om at barn av minoriteter og urfolk ikke skal nektes retten til sin kultur, sitt språk og sin religion i samvær med andre medlemmer av sin gruppe, samt artikkel 2 om beskyttelse mot diskriminering. Sametinget ber Regjeringen om å sørge for tilstrekkelige budsjettmessige overføringer til skoleeierne slik at samiske skoler kan opprettholdes. 11. Sametinget ber Regjeringen sørge for at nasjonale program for bedre gjennomføring i videregående opplæring inneholder tiltak som tar hensyn til kultur og kulturforskjellers mulige innvirkning på unge menns bortvalg av videregående opplæring. Dette for å sørge for at barnekonvensjonens artikkel 29 om formålet med utdanningen og artikkel 30 om at barn av minoriteter og urfolk ikke skal nektes retten til sin kultur, sitt språk og sin religion i samvær med andre medlemmer av sin gruppe, samt artikkel 2 om beskyttelse mot diskriminering, gjennomføres. 12. Forskning vedrørende identitet og mobbing i den samiske skole og barnehage er nødvendig for å få kunnskap om temaet, og sikre at de rette tiltak tilpasset samiske skolemiljøer/barnehager iverksettes. Sametinget ber Regjeringen om å sikre nødvendige økonomiske rammer til forskningsmiljøer som kan bringe frem kunnskap om temaet. Dette vil sikre bedre gjennomføring av barnekonvensjonens artikkel 2 om beskyttelse mot diskriminering. 14. Sametinget forutsetter at Regjeringen sørger for at samiske barn så langt det er mulig plasseres i samiske fosterhjem. Dette vil sikre bedre gjennomføring av artikkel 30 om at barn av minoriteter og urfolk ikke skal nektes retten til sin kultur, sitt språk og sin religion i samvær med andre medlemmer av sin gruppe, samt artikkel 2 om beskyttelse mot diskriminering. 16. For å kunne sikre samiske barn og unge en god psykisk og fysisk helse er det påkrevd at forskningsbasert kunnskap på feltet styrkes. Dette er særlig viktig for samiske barn under barnevernets omsorg. Sametinget ber Regjeringen om å sikre nødvendige økonomiske rammer til forskningsmiljøer som kan bringe frem kunnskap om temaet. Dette vil føre til bedre gjennomføring av barnekonvensjonens artikkel 24 om at alle barn har rett til et godt helsetilbud.  18. Statistisk materiale om samiske barn og vold er nødvendig for å fortsette kampen mot vold i den samiske befolkning. Sametinget ber Regjeringen om å sikre nødvendige økonomiske rammer til forskningsmiljøer som kan bringe frem kunnskap om temaet. Dette vil sikre bedre gjennomføring av barnekonvensjonens artikkel 19 om at alle barn har rett til at ingen skader eller misbruker dem. 20. Barnets språklige og kulturelle identitet er en del av begrepet <span type="quote">«barnets beste»</span>. Sametinget ber Regjeringen sørge for at dette innarbeides i retningslinjene for hvordan prinsippet skal anvendes i praksis, i tråd med anbefaling fra FNs barnekomité til Norge. Dette vil sikre bedre gjennomføring av artikkel 30 om at barn av minoriteter og urfolk ikke skal nektes retten til sin kultur, sitt språk og sin religion i samvær med andre medlemmer av sin gruppe i alle saker som berører samiske barn. 21. I 2013 fikk Sametinget gehør for kravet om at fornorskingspolitikken skulle inn som læreplanmål i nasjonale læreplaner, slik at alle barn i Norge lærer om dette. Økt kunnskap om samer som urfolk bør inkluderes i undervisningen i skolen, og Sametinget ber Regjeringen sørge for at lærere innehar denne kunnskapen, og det må sikres at lærebøker har riktig og tilstrekkelig informasjon om samer. Det eksisterer i dag svært lite forskning om mobbing og diskriminering i samiske samfunn, barnehager og skoler. Sametinget ber Regjeringen om å sikre nødvendige økonomiske rammer til forskningsmiljøer som kan bringe frem kunnskap om temaet. Dette vil sikre bedre gjennomføring av barnekonvensjonens artikkel 2 om beskyttelse mot diskriminering.  Forslag fra Norske Samers Riksforbund (NSR) Beaska Niillas, Sandra Márjá West, Yvonne-Marie Miniggio og Olof Anders Kuhmunen, fra Arbeiderpartiet (AP) Vibeke Larsen, John Kappfjell og Jørn Are Gaski, fra Árja Torbjørg Haldis Leirbakken og Hartvik Hansen, fra Åarjel-Saemiej Gielh Eva Maria Fjellheim og fra Høyre Lars Filip Paulsen:   Forslag 2  Følgende legges til mellom første og siste avsnitt i riktig nummerrekkefølge: 1. Sametinget ber om at Regjeringen sørger for at samiske barn får lovfestet rett til et barnehagetilbud med basis i samisk språk og kultur uansett hvor i landet de er bosatt, for å sikre bedre gjennomføring av barnekonvensjonens artikkel 30 om at barn av minoriteter og urfolk ikke skal nektes retten til sin kultur, sitt språk og sin religion i samvær med andre medlemmer av sin gruppe, samt artikkel 2 om beskyttelse mot diskriminering. 2. Sametinget forutsetter at Regjeringen utarbeider en egen samisk rammeplan for barnehager. Dette vil sørge for at det gis et tilbud som bygger på samisk språk, verdier, kultur og danning, og at barnehagen skal styrke barns identitet som samer. Slik vil det sikres en bedre gjennomføring av barnekonvensjonens artikkel 30 om at barn av minoriteter og urfolk ikke skal nektes retten til sin kultur, sitt språk og sin religion i samvær med andre medlemmer av sin gruppe, samt artikkel 2 om beskyttelse mot diskriminering. 4. Sametinget ber om at Regjeringen sørger for at samiske barn og unge har en individuell rett til å få opplæring i og på samisk, uavhengig av hvor de er bosatt og hvor mange andre som ønsker tilsvarende opplæring. Dette vil sikre bedre gjennomføring av barnekonvensjonens artikkel 29 om formålet med utdanningen og artikkel 30 om at barn av minoriteter og urfolk ikke skal nektes retten til sin kultur, sitt språk og sin religion i samvær med andre medlemmer av sin gruppe, samt artikkel 2 om beskyttelse mot diskriminering. 8. Sametinget forutsetter at Regjeringen sørger for at nasjonale satsinger og strategier i skolen alltid inkluderer samisk som fag. Dette vil sikre bedre gjennomføring av barnekonvensjonens artikkel 29 om formålet med utdanningen og artikkel 30 om at barn av minoriteter og urfolk ikke skal nektes retten til sin kultur, sitt språk og sin religion i samvær med andre medlemmer av sin gruppe, samt artikkel 2 om beskyttelse mot diskriminering. 9. Sametinget ber Regjeringen om å endre lover og forskrifter slik at samiske elevers rett til opplæring i samisk ivaretas. Friskoleloven skal som et minstekrav sikre de samme rettigheter til samiske elever som det Opplæringsloven gjør. Dette for å sørge for bedre gjennomføring av barnekonvensjonens artikkel 29 om formålet med utdanningen og artikkel 30 om at barn av minoriteter og urfolk ikke skal nektes retten til sin kultur, sitt språk og sin religion i samvær med andre medlemmer av sin gruppe,  samt artikkel 2 om beskyttelse mot diskriminering. 13. Sametinget ber Regjeringen sørge for nødvendige lovendringer slik at samiske barn ikke mister sine rettigheter til opplæring i og på samisk når barneverntjenesten overtar omsorgen for barnet. Dette vil sikre bedre gjennomføring av artikkel 30 om at barn av minoriteter og urfolk ikke skal nektes retten til sin kultur, sitt språk og sin religion i samvær med andre medlemmer av sin gruppe, samt artikkel 2 om beskyttelse mot diskriminering. 15. Sametinget ber Regjeringen om å etablere et samisk nasjonalt veiledningsorgan som har ansvar for veiledning ovenfor kommunale barnevernstjenester. Kommuner bør også ha en formalisert forpliktelse til å kontakte samisk veiledningsorgan når omsorgsovertakelse av samiske barn vurderes. Dette vil sikre bedre gjennomføring av barnekonvensjonens artikkel 30 om at barn av minoriteter og urfolk ikke skal nektes retten til sin kultur, sitt språk og sin religion i samvær med andre medlemmer av sin gruppe, samt artikkel 2 om beskyttelse mot diskriminering. 17. Sametinget ber Regjeringen om å etablere et eget samisk barneombud, jf. vedtak i sak 028/15 i Sametingets plenum. Et samisk barneombud vil styrke de samiske barnas rettssikkerhet, gi de bedre kjennskap til barnekonvensjonen i sin helhet og øke deres muligheter for å få oppfylt de rettigheter barnekonvensjonen gir dem. 19. Sametinget ber Regjeringen sørge for at det finnes et samiskspråklig og -kulturelt tilbud i Barnehusene for alle samiske barn i Norge, uavhengig av bosted. Etablering av eget samisk barnehus for å ivareta rettsikkerheten til samiske barn. Dette vil sikre bedre gjennomføring av barnekonvensjonens artikkel 12 om barnets rett til å bli hørt, artikkel 19 om at alle barn har rett til at ingen skader eller misbruker dem og artikkel 39 om at alle barn har rett til hjelp hvis de har opplevd noe skadelig.  Komiteens tilrådning  Komiteen har ikke flere merknader eller forslag og råder Sametinget til å vedta følgende: Sametinget støtter for øvrig Sametingsrådets forslag til innstilling.</p>
<p>Sametingets plenum  -  034/16</p>
<p>Forslag 3 - Representant Geir Are Winther - Fremskrittspartiets sametingsgruppe</p>
<p>FNs Barnekonvensjon og samiske barns rettigheter</p>
<p>Sametinget mottok utkast til Norges femte og sjette rapport til FNs barnekomité til uttalelse fra Barne- og likestillingsdepartementet 17. juni 2016. Perioden det skal rapporteres for er fra eksamineringen etter fjerde rapportering i januar 2010 og fram til oktober 2016. Sametingets innspill er oversendt til Barne- og likestillingsdepartementet, som skal utarbeide den nasjonale rapporten.</p>
<p>Sametinget ser derfor ingen grunn til å komme med supplerende opplysninger til FN, og anser Sametingets syn godt nok ivaretatt i Regjeringens rapport.</p>
<p>Saken påbegynt 30.09.16 kl. 10.50</p>
<p>Votering  Av 39 representanter var 35 til stede. Voteringen ble gjennomført i følgende rekkefølge:</p>
<list><p type="listitem">Forslag 3 ble forkastet med 33 mot 2 stemmer</p>
<p type="listitem">Forslag 1 ble vedtatt med 33 mot 2 stemmer</p>
<p type="listitem">Forslag 2 ble vedtatt med 31 mot 4 stemmer</p>
<p type="listitem">Komiteens tilrådning ble vedtatt med 31 mot 4 stemmer</p>
</list><p>Protokoll tilførsler  Det ble ikke fremmet noen protokolltilførsler i saken.</p>
<p>Taleliste og replikkordskifte</p>
<p xml:lang="nno">Innlegg</p>
<p>Replikk</p>
<p xml:lang="smn">Sandra Márjá West, saksordfører</p>
<p xml:lang="sme">Beaska Niillas</p>
<p xml:lang="sme">John Kappfjell</p>
<p>Kjellrun Wilhelmsen</p>
<p xml:lang="sme">Sandra Márjá West</p>
<p xml:lang="nno">Inger Elin Utsi</p>
<p xml:lang="sme">John Kappfjell</p>
<p>Kjellrun Wilhelmsen</p>
<p xml:lang="sme">Sandra Márjá West</p>
<p>Vibeke Larsen</p>
<p xml:lang="sme">Johan Vasara</p>
<p>Kjellrun Wilhelmsen</p>
<p>Silje Karine Muotka</p>
<p xml:lang="sme">John Kappfjell</p>
<p>Vibeke Larsen</p>
<p>Lars Filip Paulsen</p>
<p xml:lang="deu">Geir Arne Winther</p>
<p xml:lang="sme">Sandra Márjá West</p>
<p xml:lang="sme">Beaska Niillas</p>
<p>Jens Petter Kåven</p>
<p xml:lang="deu">Geir Arne Winther</p>
<p xml:lang="sme">Johan Vasara</p>
<p xml:lang="sme">Sandra Márjá West</p>
<p xml:lang="sme">Johan Vasara</p>
<p xml:lang="nno">Inger Elin Utsi</p>
<p xml:lang="sme">Johan Vasara</p>
<p>Vibeke Larsen</p>
<p xml:lang="nno">Inger Elin Utsi</p>
<p>Christina Henriksen</p>
<p>Kjellrun Wilhelmsen</p>
<p>Christina Henriksen</p>
<p xml:lang="vep">10</p>
<p xml:lang="sme">Sandra Márjá West</p>
<p xml:lang="vep">11</p>
<p xml:lang="smn">Sandra Márjá West, saksordfører</p>
<p xml:lang="nno">SP  - vedtak:</p>
<p>Sametinget er opptatt av at samiske barns oppvekstvilkår skal være trygge og gode, samt imøtekommes og bygges på deres språk- og kulturbakgrunn. De skal oppleve å bli ivaretatt og få muligheten til utvikling på deres egne vilkår. På bakgrunn av Sametingets vurdering om at disse rettighetene ikke er godt nok ivaretatt, oversender Sametinget en supplerende rapport til FNs barnekomité.  Følgende standpunkt inntas i rapporten: 1. Sametinget ber om at Regjeringen sørger for at samiske barn får lovfestet rett til et barnehagetilbud med basis i samisk språk og kultur uansett hvor i landet de er bosatt, for å sikre bedre gjennomføring av barnekonvensjonens artikkel 30 om at barn av minoriteter og urfolk ikke skal nektes retten til sin kultur, sitt språk og sin religion i samvær med andre medlemmer av sin gruppe, samt artikkel 2 om beskyttelse mot diskriminering. 2. Sametinget forutsetter at Regjeringen utarbeider en egen samisk rammeplan for barnehager. Dette vil sørge for at det gis et tilbud som bygger på samisk språk, verdier, kultur og danning, og at barnehagen skal styrke barns identitet som samer. Slik vil det sikres en bedre gjennomføring av barnekonvensjonens artikkel 30 om at barn av minoriteter og urfolk ikke skal nektes retten til sin kultur, sitt språk og sin religion i samvær med andre medlemmer av sin gruppe, samt artikkel 2 om beskyttelse mot diskriminering. 3. Sametinget ber Regjeringen om å iverksette tiltak for å øke rekrutteringen av personer med kompetanse i samisk språk og kultur i barnehagene, for å sikre bedre gjennomføring av barnekonvensjonens artikkel 30 om at barn av minoriteter og urfolk ikke skal nektes retten til sin kultur, sitt språk og sin religion i samvær med andre medlemmer av sin gruppe, samt artikkel 2 om beskyttelse mot diskriminering. 4. Sametinget ber om at Regjeringen sørger for at samiske barn og unge har en individuell rett til å få opplæring i og på samisk, uavhengig av hvor de er bosatt og hvor mange andre som ønsker tilsvarende opplæring. Dette vil sikre bedre gjennomføring av barnekonvensjonens artikkel 29 om formålet med utdanningen og artikkel 30 om at barn av minoriteter og urfolk ikke skal nektes retten til sin kultur, sitt språk og sin religion i samvær med andre medlemmer av sin gruppe, samt artikkel 2 om beskyttelse mot diskriminering. 5. Sametinget ber om at Regjeringen sikrer tilgangen til samiske læremidler i opplæringsloven og friskoleloven, slik tilgangen til undervisningsmateriell på norsk og sidemål er sikret i dag. Dette vil føre til en bedre gjennomføring av barnekonvensjonens artikkel 29 om formålet med utdanningen og artikkel 30 om at barn av minoriteter og urfolk ikke skal nektes retten til sin kultur, sitt språk og sin religion i samvær med andre medlemmer av sin gruppe, samt artikkel 2 om beskyttelse mot diskriminering. 6. Sametinget ber Regjeringen om å iverksette tiltak for å øke rekrutteringen av personer med kompetanse i samisk språk og kultur til fagutdanningene for lærere, spesialpedagogikk og øvrig personale i den samiske skolen, for å sikre bedre gjennomføring av barnekonvensjonens artikkel 29 om formålet med utdanningen og artikkel 30 om at barn av minoriteter og urfolk ikke skal nektes retten til sin kultur, sitt språk og sin religion i samvær med andre medlemmer av sin gruppe, samt artikkel 2 om beskyttelse mot diskriminering. 7. Sametinget ber Regjeringen om å arbeide for å ivareta det helhetlige tilbudet for samiske elever med spesielle behov/funksjonsnedsettelser, for å sikre bedre gjennomføring av barnekonvensjonens artikkel 23 om rettighetene til barn med funksjonsnedsettelser, artikkel 29 om formålet med utdanningen og artikkel 30 om at barn av minoriteter og urfolk ikke skal nektes retten til sin kultur, sitt språk og sin religion i samvær med andre medlemmer av sin gruppe, samt artikkel 2 om beskyttelse mot diskriminering. Samiske elever med særskilte behov er en sårbar gruppe i utdanningssystemet. Foresatte for barn med særskilte behov melder ofte om at skoleeiere har utfordringer med å tilrettelegge et spesialpedagogisk opplæringstilbud som er tilpasset samisk språk og kultur. 8. Sametinget forutsetter at Regjeringen sørger for at nasjonale satsinger og strategier i skolen alltid inkluderer samisk som fag. Dette vil sikre bedre gjennomføring av barnekonvensjonens artikkel 29 om formålet med utdanningen og artikkel 30 om at barn av minoriteter og urfolk ikke skal nektes retten til sin kultur, sitt språk og sin religion i samvær med andre medlemmer av sin gruppe, samt artikkel 2 om beskyttelse mot diskriminering. 9. Sametinget ber Regjeringen om å endre lover og forskrifter slik at samiske elevers rett til opplæring i samisk ivaretas. Friskoleloven skal som et minstekrav sikre de samme rettigheter til samiske elever som det Opplæringsloven gjør. Dette for å sørge for bedre gjennomføring av barnekonvensjonens  artikkel 29 om formålet med utdanningen og artikkel 30 om at barn av minoriteter og urfolk ikke skal nektes retten til sin kultur, sitt språk og sin religion i samvær med andre medlemmer av sin gruppe, samt artikkel 2 om beskyttelse mot diskriminering. 10. Nedlegging av samiske skoler i distriktene medfører en systematisk nedbygging av undervisningstilbudet for samiske barn og svekker gjennomføringen av artikkel 30 om at barn av minoriteter og urfolk ikke skal nektes retten til sin kultur, sitt språk og sin religion i samvær med andre medlemmer av sin gruppe, samt artikkel 2 om beskyttelse mot diskriminering. Sametinget ber Regjeringen om å sørge for tilstrekkelige budsjettmessige overføringer til skoleeierne slik at samiske skoler kan opprettholdes. 11. Sametinget ber Regjeringen sørge for at nasjonale program for bedre gjennomføring i videregående opplæring inneholder tiltak som tar hensyn til kultur og kulturforskjellers mulige innvirkning på unge menns bortvalg av videregående opplæring. Dette for å sørge for at barnekonvensjonens artikkel 29 om formålet med utdanningen og artikkel 30 om at barn av minoriteter og urfolk ikke skal nektes retten til sin kultur, sitt språk og sin religion i samvær med andre medlemmer av sin gruppe, samt artikkel 2 om beskyttelse mot diskriminering, gjennomføres. 12. Forskning vedrørende identitet og mobbing i den samiske skole og barnehage er nødvendig for å få kunnskap om temaet, og sikre at de rette tiltak tilpasset samiske skolemiljøer/barnehager iverksettes. Sametinget ber Regjeringen om å sikre nødvendige økonomiske rammer til forskningsmiljøer som kan bringe frem kunnskap om temaet. Dette vil sikre bedre gjennomføring av barnekonvensjonens artikkel 2 om beskyttelse mot diskriminering. 13. Sametinget ber Regjeringen sørge for nødvendige lovendringer slik at samiske barn ikke mister sine rettigheter til opplæring i og på samisk når barneverntjenesten overtar omsorgen for barnet. Dette vil sikre bedre gjennomføring av artikkel 30 om at barn av minoriteter og urfolk ikke skal nektes retten til sin kultur, sitt språk og sin religion i samvær med andre medlemmer av sin gruppe, samt artikkel 2 om beskyttelse mot diskriminering. 14. Sametinget forutsetter at Regjeringen sørger for at samiske barn så langt det er mulig plasseres i samiske fosterhjem. Dette vil sikre bedre gjennomføring av artikkel 30 om at barn av minoriteter og urfolk ikke skal nektes retten til sin kultur, sitt språk og sin religion i samvær med andre medlemmer av sin gruppe, samt artikkel 2 om beskyttelse mot diskriminering. 15. Sametinget ber Regjeringen om å etablere et samisk nasjonalt veiledningsorgan som har ansvar for veiledning ovenfor kommunale barnevernstjenester. Kommuner bør også ha en formalisert forpliktelse til å kontakte samisk veiledningsorgan når omsorgsovertakelse av samiske barn vurderes. Dette vil sikre bedre gjennomføring av barnekonvensjonens artikkel 30 om at barn av minoriteter og urfolk ikke skal nektes retten til sin kultur, sitt språk og sin religion i samvær med andre medlemmer av sin gruppe, samt artikkel 2 om beskyttelse mot diskriminering. 16. For å kunne sikre samiske barn og unge en god psykisk og fysisk helse er det påkrevd at forskningsbasert kunnskap på feltet styrkes. Dette er særlig viktig for samiske barn under barnevernets omsorg. Sametinget ber Regjeringen om å sikre nødvendige økonomiske rammer til forskningsmiljøer som kan bringe frem kunnskap om temaet. Dette vil føre til bedre gjennomføring av barnekonvensjonens artikkel 24 om at alle barn har rett til et godt helsetilbud. 17. Sametinget ber Regjeringen om å etablere et eget samisk barneombud, jf. vedtak i sak 028/15 i Sametingets plenum. Et samisk barneombud vil styrke de samiske barnas rettssikkerhet, gi de bedre kjennskap til barnekonvensjonen i sin helhet og øke deres muligheter for å få oppfylt de rettigheter barnekonvensjonen gir dem. 18. Statistisk materiale om samiske barn og vold er nødvendig for å fortsette kampen mot vold i den samiske befolkning. Sametinget ber Regjeringen om å sikre nødvendige økonomiske rammer til forskningsmiljøer som kan bringe frem kunnskap om temaet. Dette vil sikre bedre gjennomføring av barnekonvensjonens artikkel 19 om at alle barn har rett til at ingen skader eller misbruker dem. 19. Sametinget ber Regjeringen sørge for at det finnes et samiskspråklig og -kulturelt tilbud i Barnehusene for alle samiske barn i Norge, uavhengig av bosted. Etablering av eget samisk barnehus  for å ivareta rettsikkerheten til samiske barn. Dette vil sikre bedre gjennomføring av barnekonvensjonens artikkel 12 om barnets rett til å bli hørt, artikkel 19 om at alle barn har rett til at ingen skader eller misbruker dem og artikkel 39 om at alle barn har rett til hjelp hvis de har opplevd noe skadelig. 20. Barnets språklige og kulturelle identitet er en del av begrepet <span type="quote">«barnets beste»</span>. Sametinget ber Regjeringen sørge for at dette innarbeides i retningslinjene for hvordan prinsippet skal anvendes i praksis, i tråd med anbefaling fra FNs barnekomité til Norge. Dette vil sikre bedre gjennomføring av artikkel 30 om at barn av minoriteter og urfolk ikke skal nektes retten til sin kultur, sitt språk og sin religion i samvær med andre medlemmer av sin gruppe i alle saker som berører samiske barn. 21. I 2013 fikk Sametinget gehør for kravet om at fornorskingspolitikken skulle inn som læreplanmål i nasjonale læreplaner, slik at alle barn i Norge lærer om dette. Økt kunnskap om samer som urfolk bør inkluderes i undervisningen i skolen, og Sametinget ber Regjeringen sørge for at lærere innehar denne kunnskapen, og det må sikres at lærebøker har riktig og tilstrekkelig informasjon om samer. Det eksisterer i dag svært lite forskning om mobbing og diskriminering i samiske samfunn, barnehager og skoler. Sametinget ber Regjeringen om å sikre nødvendige økonomiske rammer til forskningsmiljøer som kan bringe frem kunnskap om temaet. Dette vil sikre bedre gjennomføring av barnekonvensjonens artikkel 2 om beskyttelse mot diskriminering. Sametingets supplerende rapport til FNs barnekomité vil ha sitt grunnlag i Sametingets vedtak i denne saken, og vil bygge på artiklene i barnekonvensjonen. Saken avsluttet 30.0.916 kl. 12.00</p>
<p xml:lang="sme">Ášši/Sak  035/16</p>
<p>Sametingets plenum</p>
<p xml:lang="sme">Ášši/Sak  006/16</p>
<p>Plan og finanskomiteen</p>
<p>Sametingets budsjettbehov 2018</p>
<p xml:lang="vep">Arkivsaknr.</p>
<p xml:lang="vep">16/1368</p>
<p xml:lang="dan">Behandlinger</p>
<p>Politisk nivå</p>
<p>Møtedato</p>
<p>Saksnr.</p>
<p>Sametingsrådet</p>
<p xml:lang="vep">22.08.16</p>
<p xml:lang="sme">SR</p>
<p>Plan- og finanskomiteen</p>
<p xml:lang="vep">26. – 27.09.16</p>
<p xml:lang="vep">PFK</p>
<p>Sametingets plenum</p>
<p xml:lang="vep">28. – 30.09.16</p>
<p xml:lang="vep">SP 35/16</p>
<p>Vedlegg</p>
<p>Forslag og merknader</p>
<p>Sametingsrådets forslag til innstilling:</p>
<p>Sametingets budsjettbehov 2018 er vedtatt i henhold til vedlegg 1.</p>
<p>Plan og finanskomiteen  -  006/16</p>
<p>PFK  - vedtak:</p>
<p>Innledning:</p>
<p>Sametingets økonomiske og politiske rammebetingelser for 2018 er gjennom sak 006/16 behandlet i  Sametingets plan- og finanskomité.</p>
<p>Forslag:   Forslag fra medlemmene fra Norske samers riksforbund (NSR) Jan David Anti, Anita P. Ravna, Laila Nystad, Piera Heika Muotka og Johan Arne Hansen:</p>
<p>Forslag 1</p>
<p>Under punkt 12.1 Sikring og styrking av samiske rettigheter i forvalting av naturgrunnlaget</p>
<p>Mål med satsingen: Nytt effektmål 4:  Bidra til informasjonsinnhenting rundt samisk bruk av land- og havområder i områdene Troms og sørover.</p>
<p>Forslag fra medlemmene Arbeiderpartiets sametingsgruppe (Ap) Marit Kirsten A. Gaup, Knut Store og Ronny Wilhelmsen:</p>
<p>Forslag 2</p>
<p>14.2 Tilleggsnæringer i reindrifta</p>
<p>Satsningens innhold:</p>
<p>Andre avsnitt, setning 5 endres til følgende og flyttes først i avsnittet: Et av områdene der Sametinget mener det er et potensiale for utvikling, ligger i grenselandet mellom kulturnæringer, reiseliv, lokalmat og en sterk primærnæring.</p>
<p xml:lang="dan">14.3 Sjøsamiske strategier</p>
<p>Mål med satsingen:</p>
<p>Samfunnsmål endres til: En nærings- kultur og språkpolitikk som styrker identiteten, bosettingen og skaper levedyktige samfunn i samiske kyst og fjordområder.</p>
<p>Effektmål 1 endres til: Øke dagens bosetting og sysselsetting.</p>
<p>Nytt effektmål 3: Øke og rekruttere til fiskerinæringen, særlig unge gjennom f.eks ungdomsfiskeprosjekter.</p>
<p>14.9 Markedstilpasning innenfor duodjinæringen</p>
<p>Nytt tiltak i tabell: Duodjiveiledere i hele Sápmi, økes med 2 000 000,- kroner i 2018, 2019, 2020 og 2021.</p>
<p>Mål med satsingen:</p>
<p>Samfunnsmål endres til: Øke lønnsomheten i duodjinæringen som helhet og etablere hele stillingshjemler innen veiledning (Duodjiveiledere)</p>
<p>Forslag fra Fremskrittspartiets Geir Arne Winther:</p>
<p>Forslag 3</p>
<p>Erstatter sametingsrådets forslag til innstilling:</p>
<p>Samer er nordmenn, og deltar i samfunnet på lik linje med øvrige norske borgere, med de samme rettigheter til utdanning, arbeid og helsetjenester, og samme mulighet for kulturaktiviteter og sosiale møteplasser. Alle borgere av landet har stemmerett til sine respektive kommunestyrer, fylkesting og til Stortinget. Dette er folkevalgte organer som i stor grad ivaretar rammevilkårene for det norske folks økonomiske, sosiale og kulturelle utvikling.</p>
<p>På denne bakgrunn ser ikke Sametinget behov for ytterligere styrking av Sametingets innflytelse og økonomi. Saken avvises.</p>
<p>Komiteens tilrådning:</p>
<p>Komiteen har ikke flere merknader eller forslag og råder Sametinget til å vedta følgende:</p>
<p>Sametinget støtter for øvrig Sametingsrådets forslag til innstiling.</p>
<p>Sametingets plenum  -  035/16</p>
<p>Forslag 4 - Høyres sametingsgruppe - Representant Lars Filip Paulsen</p>
<p>Erstatter sametingsrådets innstilling:   Sametingets budsjettbehov 2018 1 Innledning  Samene er et folk og urfolk som Norge har særskilte folkerettslige forpliktelser til, og Sametinget er samenes representative forsamling. Sametingets budsjett har økt årlig siden 1989, men andelen av statsbudsjettet som bevilges til samiske formål blir stadig mindre sammenliknet med bevilgninger til andre samfunnsformål. Det er derfor grunnlag for å hevde at rammebetingelsene for den samiske samfunnsutviklingen blir stadig dårligere enn tilfellet er for storsamfunnet og majoritetskulturen. Dette er noe som må ligge til grunn for en satsing på samiske saker fra regjering og Storting i 2018.</p>
<p>I 2015 ble Norge kritisert av FNs komite for bekjempelse av etnisk diskriminering (CERD) nettopp for den økonomiske forskjellsbehandlingen av den norske og den samiske befolkningen.1</p>
<p>Dette budsjettbehovet består av to deler, et konsekvensjustert og et satsingsforslag. Det har vært en pågående debatt om hvordan Sametingets budsjettvekst skal bestemmes og for 2016 ble Sametinget  rammet uforholdsmessig av avbyråkratiserings- og effektiviseringsreform. Sametinget fikk 0,5 % mindre vekst enn andre 50-poster2 og i tillegg går kun 1⁄4 av Sametingets budsjett til administrasjon og resten til tiltak i det samiske samfunnet. Stortingets vekst på driftssiden var samme år på 6,2 %.</p>
<p>Sametinget har tidligere tatt utgangspunkt i veksten på statsbudsjettet for å sammenligne veksten til samiske formål på statsbudsjettet og til Sametinget. Dette har vi fått tilbakemeldinger på at regjeringen og Stortinget ikke helt kan være enige i. Vi har bedt departementene sette seg ned med oss for å finne gode sammenligningstall, uten at dette er fulgt opp av noen av departementene. Konsekvensjustert budsjett er derfor basert på en sammenligning med veksten til Stortinget, selv om dette etter vår mening ikke er den beste sammenligning fordi 3⁄4 av Sametingets midler går til tiltak i det samiske samfunnet og ikke til drift av et politisk organ slik bevilgningen til Stortinget gjør. Allikevel har vi valgt å gjøre dette fordi det ser ut til at dette kan være en mer forståelig sammenligning for departementene. Vi foreslår derfor en lik økning fra alle departementene i det konsekvensjusterte budsjettet basert på veksten til Stortinget fra 2015-2016.</p>
<p>Satsingsforslagene som er lagt ved er tiltak Sametinget i dag ser som viktige og som vil være prioritert ved en økning av Sametingets budsjett.</p>
<p>1 <span type="quote">«Komiteen anbefaler at konvensjonsparten:     c) Etablerer konsultasjonsprosedyrer som bidrar til at Sametinget får de nødvendige økonomiske rammene og sikrer at Sametinget konsulteres i forbindelse med økonomiske initiativ og budsjettmessige tiltak som kan ha direkte innvirkning på samene»</span>. Hele dokumentet finnes på  http://tbinternet.ohchr.org/_layouts/treatybodyexternal/Download.aspx?symbolno=CERD%2fC%2fNOR% 2fCO%2f21-22&amp;Lang=en     2 Postene 50 – 59 i Statsbudsjettet brukes til overføringer til statlige institusjoner hvor drifts- og investeringsutgifter gis som en netto bevilgning. Det betyr at bevilgningene gis som en rammebevilgning.</p>
<p xml:lang="nno">2 Budsjettprosedyrer</p>
<p>Sametinget ønsker å ta et større ansvar for utviklingen av samiske saker i Norge. Forutsetningen for dette er at Sametinget settes i stand til å ta vare på og utvikle disse områdene til det beste for samene gjennom forutsigbare rammebetingelser. Slik utviklingen av bevilgninger til samiske formål har vært de 18 siste årene viser at budsjettordningen for Sametinget og samiske saker ikke ivaretar denne forutsetningen.</p>
<p>Sametinget er i dag det eneste folkevalgte organ i Norge uten eget inntektssystem. Sametinget har ikke medbestemmelse på størrelse og fordeling av midlene som tildeles til samiske formål over statsbudsjettet. Dagens system med rammebudsjett til Sametinget fordelt på 6 departementer og budsjett til samiske formål fordelt på 10 departementer har bidratt til pulverisering av ansvar for overføringer til samiske formål. Dagens ordning er underlagt et komplekst styringssystem som innebærer instruksjon fra en rekke enkeltdepartement. Dette forholdet er å betrakte som et vesentlig inngrep i den selvråderetten samene som urfolk burde ha etter internasjonale konvensjoner og avtaler.</p>
<p>Sametinget ønsker en ny modell for rammefinansiering og konsultasjoner i budsjetteringen av Sametinget som vil oppfylle det folkerettslige kravet om selvbestemmelse, og bidra til økt frihet i politiske prioriteringer og økt effektivitet i Sametinget. Sametinget har bedt regjeringen om at vi i fellesskap drøfter og vurderer muligheten for å samle bevilgningene til Sametinget i én budsjettpost. Sametinget og Kommunal- og moderniseringsdepartementet har derfor satt i gang et arbeid med å vurdere fordeler og ulemper med dette forslaget. En samlet bevilgning vil i seg selv gjøre prosessen enklere. Dagens budsjettprosess er både ineffektiv og tungvint og krever unødvendig mye ressurser av både Sametinget og departementene.</p>
<p>En ny budsjettprosess vil kunne være et bedre grunnlag for å ta opp spørsmålet om årlige konsultasjoner om Sametingets budsjett på et senere tidspunkt.</p>
<p>3 Prinsipper for budsjettbehov 2018</p>
<p>Sametinget har lagt om prosedyrer for budsjettbehovsaken. Sametinget har valgt å dele budsjettbehovsaken opp slik departementene gjør til finansdepartementet, men er tilpasset Sametingets eget behov.</p>
<p>Budsjettbehovsaken er delt i to:</p>
<p xml:lang="nno"> Konsekvensjustert budsjett</p>
<p> Satsingsforslag innenfor ulike områder</p>
<p xml:lang="nno">3.1 Konsekvensjustert budsjett</p>
<p>Konsekvensjustert budsjett vil basere seg på Statsbudsjettet 2017 gul bok. Økningene er, som forklart ovenfor basert på økning til Stortinget fra 2015-2016. Forventet prisstigning på 2,4 % for 2016 er trukket i fra.</p>
<p>3.2 Satsingsforslag innenfor ulike områder</p>
<p>Følgende prinsipper er lagt til grunn for satsingsforslagene:</p>
<p> Sametingets meldinger og vedtak.</p>
<p> Regjeringens egne satsinger der Sametinget har en naturlig rolle.</p>
<p>4 Budsjettbehov 2018</p>
<p>Beskrivelse</p>
<p xml:lang="vep">2018</p>
<p xml:lang="nno">Konsekvensjustert budsjett</p>
<p>Satsingsforslag innenfor ulike områder</p>
<p xml:lang="vep">22 500</p>
<p xml:lang="vep">50 300</p>
<p xml:lang="isl">Sum</p>
<p xml:lang="vep">72 800</p>
<p xml:lang="nno">4.1 Konsekvensjustert budsjett</p>
<p xml:lang="nno">Konsekvensjustert budsjett</p>
<p xml:lang="vep">2018</p>
<p xml:lang="isl">Sum</p>
<p xml:lang="vep">22 500</p>
<p>Sametingets konsekvensjusterte budsjettbehov er på 22,5 millioner kroner for 2018. Det er tatt utgangspunkt i at Sametinget i 2017 vil få en økning i bevilgning på ca. 5,0 %. Bakgrunnen for dette er:</p>
<p> Samfunnsoppdraget til Sametinget er å sikre og utvikle samene som folk og urfolk, vårt språk, vår kultur og vårt samfunn. Dette er et samfunnsoppdrag som er stort og strekker seg over alle samfunnsområder. Det samiske folket har store forventninger til Sametinget, og disse  forventingene blir ikke innfridd når bevilgningene til Sametinget og samiske formål har en realnedgang. Dette er med å senke tilliten til Sametinget i det samiske folket.</p>
<p> Fra 2015 ble bevilgningene til Sametinget og øvrige samiske formål underlagt Regjeringens avbyråkratiserings- og effektiviseringsreform. Reformen skal bidra til <span type="quote">«respekt for skattebetalernes penger og motarbeide sløsing med offentlige midler»</span>. Gevinsten av denne effektiviseringen av det samiske samfunnet overføres det norske fellesskapet, og altså ikke det samiske samfunnet der effektiviseringen finner sted. Omtrent 2/3 av Sametingets bevilgning går til virkemiddelbruk i det samiske samfunnet.     Sametinget forutsetter at dette rettes opp av regjeringen. Totalt er konsekvensjustert budsjett for 2018 justert opp på med 3,8 %. Bakgrunnen for denne økningen er Stortingets prosentvise økning fra 2015-2016 som var på 6,2 % fratrukket forventet prisstigning for 2016 som er på 2,4 %.     Økningen i 2018 er høyere enn økningen i 2019 da det er lagt inn ny bevilgning til nye språksentre. For bevilgningen i 2021 er valgutgifter tatt med i konsekvensjustert budsjett.</p>
<p>4.2 Satsingsforslag innenfor ulike områder</p>
<p>Satsingsområder</p>
<p xml:lang="vep">2018</p>
<p>Språk   Kultur</p>
<p xml:lang="vep">18 500 31 800</p>
<p xml:lang="isl">Sum</p>
<p xml:lang="vep">50 300</p>
<p>Sametingets totale budsjettbehov innenfor satsingsområdene er på 50,3 millioner i 2018</p>
<p>5 Satsingsforslag språk  Hovedmål: · Økt antall språkbrukere og økt bruk av samisk språk. Samisk språk er en av de viktigste bærebjelkene i det samiske samfunnet. Sametinget skal ha det overordnede ansvaret for organisering og finansiering av samisk språkarbeid. Det er en av våre hovedoppgaver å arbeide for at språket styrkes og utvikles i fremtiden. Alle samer skal sikres tilgang til samiske språkarenaer, samiske tjenestetilbud og muligheter for å bruke sitt eget språk.</p>
<p>Dersom dette skal la seg gjøre, ser Sametinget behov for økt satsning innen samisk språk.</p>
<p xml:lang="nno">5.1 Språkreform</p>
<p xml:lang="nno">Språkreform</p>
<p xml:lang="vep">2018</p>
<list><p type="listitem" xml:lang="dan">Oppstartskostnader , herunder omstrukturering.</p>
<p type="listitem" xml:lang="nno">Gjennomføring</p>
<p type="listitem">Informasjon om samisk språk/folkeopplysning</p>
<p type="listitem">Språktilbud til barn og unge</p>
<p type="listitem">Rekruttere samiske lærere og kompetanseheving for øvrig</p>
</list><p xml:lang="vep">3 000 9 000 1 500 3000 2000</p>
<p xml:lang="isl">Sum</p>
<p xml:lang="vep">18 500</p>
<list><p type="listitem">Bakgrunn for satsingen:  Det offentlig nedsatte språkutvalget legger fram sin NOU i oktober 2016. Sametinget og det samiske samfunnet har store forventninger til at rapporten blir fulgt opp. Sametinget foreslår at rapporten følges opp gjennom en språkreform som skal bidra til å løfte statusen til de samiske språkene i Norge. Samiske språk er gjennom lov likestilt med norsk språk, men statusen for språkene er lavere blant annet fordi det i mange sammenhenger ikke settes krav til bruk av språket, og det settes ikke av tilstrekkelig med ressurser fra sentralt hold til å heve statusen på språkene. Reformen kan blant annet legge opp til at samiske språk skal være en naturlig del innenfor alle samfunnsområder i Norge, slik norsk allerede er. Sametinget ser det er behov for en differensiering mellom de samiske språkene for å oppnå denne målsetningen. De samiske språkene har ulike behov og ulike utfordringer. Men et gjennomgående problem for språkene er små fagmiljø, der kultur –og språkkompetansen er spredt innenfor store geografiske områder. I tillegg har vi liten rekruttering av samiskspråklige lærere, helsepersonell og til andre yrker. Sametinget ser at målsetningen for å nå egne mål tar tid. Sametinget ønsker å se på sin egen språkpolitikk, og stake en ny kurs når det gjelder satsingen på samiske språk. Virkemidlene Sametinget har til språkarbeid i dag er, i all hovedsak, tospråklighetstilskudd til kommuner og fylkeskommuner, samt direktetilskudd til samiske språksentre. For budsjett 2016 gir Sametinget 4,6 millioner i tilskudd til språkprosjekter. Såkalte frie midler. For å lykkes med språksatsingen er Sametinget avhengig av økte rammer på dette området.</p>
</list><p>Mål med satsingen:</p>
<p>Samfunnsmål: Samiske språk høres, sees og brukes i alle samfunnsområder gjennom at flere bruker samisk språk aktivt Effektmål 1: Differensiering av de samiske språkene Effektmål 2: Omstrukturering av språkarbeid Effektmål 3:  Metode –og metodikkutvikling  Effektmål 4:  Helhetlig løp for de tre samiske språkene nord-, lule- og sørsamisk.  Effektmål 5:  Flere språktilbud til barn og unge  Effektmål 6:  Rekruttere samiske lærere og kompetanseheving for øvrig</p>
<p>Satsingens innhold:  Sametinget ser det er behov for en differensiering mellom de samiske språkene for å oppnå denne målsetningen. De samiske språkene har ulike behov og ulike utfordringer. Språkarbeidet må omorganiseres innenfor hver av de tre offisielle samiske språkene, nordsamisk, lulesamisk og sørsamisk. Det er derfor viktig med en helhetlig tenking for hver av språkene.  Sametinget ønsker at de tre største samiske språkene i Norge, sør-, lule- og nordsamisk, sikres helhetlige løp.  Språkmiljøene må under en felles paraply der det er en klar resultatmålsetning om å øke antall samisktalende. På den måten kan man, på en bedre måte, drive et helhetlig utviklingsarbeid. De som lykkes med språkarbeid i dag, er i all hovedsak samiske barnehager og skoler, der det gis førstespråksundervisning i samisk. Andre- og fremmedspråksundervisning i samisk er en stor utfordring, der man i liten grad opplever dette språktilbudet som tilfredsstillende. Annet språkarbeid, som bl.a. gjøres i regi av kommuner og språksentre, må koordineres og det er viktig å knytte dette arbeidet opp mot  et forpliktende, organisert samarbeid med høyskoler og universiteter, bl.a.  med tanke på forskning, metode, metodikkutvikling og rekruttering.  I tillegg er det viktig at samiskundervisning for voksne, gjennomført av kommuner eller språksentre, blir  studiepoenggivende. På denne måten blir undervisningen mer interessant. Sametinget vil arbeide for at det etableres et bachelorstudie i sørsamisk språk og et mastergradsstudie i lulesamisk språk, der det også etableres stipendiatordninger for masterstudenter i sør –og lulesamisk språk. Det må vurderes å innføre bundet arbeidstid for disse til bl.a. skoler, barnehager, fjernundervisning, oversetting og tolking. I dag finnes det stipendiatordninger for phd-studier for nordsamisk språk. Det må også vurderes her hvorvidt stipendiatordninger i nordsamisk skal være knyttet til slik bundet arbeid.</p>
<p>Samiske institusjoner, bedrifter og næringer skal være forbilder i bruken av samisk språk. Informasjon om samisk språk og muligheter for å bruke språket skal være lett tilgjengelig og være enkelt å bruke.     Det er nødvendig med synliggjøring av samisk språk i det samiske samfunnet. Derfor vil Sametinget opprette en nettside hvor det finnes lett tilgjengelig informasjon om samiske språk, om hvilke rettigheter den enkelte har og hvor tilgjengelige hjelpemidler, for å kunne bruke samisk språk, finnes. Det er viktig å synliggjøre viktigheten av samisk språk til både de unge, men også andre.</p>
<p>Utvikling av samiske språk må i fremtiden også tilpasses digitale arenaer. Sametinget ønsker å øke antallet samiske filmer og applikasjoner beregnet for samiske barn. I fremtiden har vi behov for personer som kan utvikle språk digitalt og gjennom tekniske hjelpemidler. Derfor er det nødvendig at samisk ungdom lærer seg og blir motivert til å bruke samisk i digitale arenaer.</p>
<p>Det er viktig at det i samfunnet er gode holdninger i forhold til samiske språk. Det er spesielt viktig at lærere som gir opplæring i samisk, får faglig oppmuntring og oppfølging. Det er stort behov for samiske lærere i det samiske samfunnet, derfor bør lærerutdanningen gjøres attraktivt for unge.</p>
<p>6 Satsingsforslag kultur  Et levende og mangfoldig samisk kunst- og kulturliv av god kvalitet som er tilgjengelig for alle er Sametingets overordna mål for kultursatsingen. Sametinget har over lang tid lagt til rette for utvikling av samiske kunst- og kulturaktiviteter og ser i dag gode resultater av dette. Det har vært en positiv utvikling innenfor de fleste kunstgenre som eksempelvis samisk musikk og joik, film, litteratur, teater, samtidskunst og tilgrensede kulturnæringer.  6.1 Bååstede</p>
<p xml:lang="sma">Bååstede</p>
<p xml:lang="vep">2018</p>
<list><p type="listitem" xml:lang="dan">Oppfølging/koordinering</p>
<p type="listitem">Bååstede - gjennomføring</p>
</list><p xml:lang="vep">5 300 26 500</p>
<p xml:lang="isl">Sum</p>
<p xml:lang="vep">31 800</p>
<p>Bakgrunn for satsingen:  Tilbakeføringsprosjektet Bååstede er høyt prioritert fra Sametingets side. Det er et viktig og sentralt ledd i forvaltningen av samisk kulturarv, som er en del av kulturarven i Norge. Prosjektets rammer er beregnet til 17 millioner kroner for prosessen i seg selv og 20 millioner kroner til utbedring og utbygging av magasiner for de gjenstandene som skal tilbakeføres til det samiske samfunn og de samiske museene. Sametinget har tildelt prosjektet over 4 mill kr over eget budsjett for å få prosessen i gang, mens det er tildelt noe andre midler fra andre finansieringskilder.</p>
<p>Mål med satsingen:   Samfunnsmål:  Den samiske kulturarven blir forvaltet av det samiske samfunnet og de samiske  museene.</p>
<p>Effektmål 1:  2100 samiske gjenstander blir tilbakeført til de 6 konsoliderte samiske museene.  Effektmål 2:  Barn og unge, og den voksne befolkningen får oppleve samisk kulturarv, noe som vil styrke deres samiske kultur og tilhørighet.  Effektmål 3:  Styrkede samiske museer.</p>
<p>Satsingens innhold:  Det skal tilbakeføres halvparten av de 4500 samiske gjenstandene som er ved Norsk folkemuseum og Kulturhistorisk museum. Det tilhørende arkivmaterialet skal gjennomgås, gjenstandene skal konserveres, pakkes og transporteres før en fysisk tilbakeføring skjer. Ved mottak på de samiske museene skal gjenstandene så pakkes opp, registreres, magasineres og stilles ut, samt at det skal utøves generell samlingsforvaltning av disse. Satsingen innebærer en fasedelt gjennomføring der ett eller flere museer årlig får tilbakeført gjenstandene. Det vil få stor betydning både for vitalisering og revitalisering samisk kultur, for formidling og forskning på vår kulturarv. Sápmi er stort og en tilbakeføring av gjenstandene vil komme til stor nytte ved at materialet vil befinne seg i nærområder i de ulike regionene og vil være tilgjengelig på en helt annen måte enn i dag. Og dette vil spesielt være viktig for samisk reiselivssatsing. Det vil også komme skoler og institusjoner til nytte i undervisning og forskningssammenheng.</p>
<p>Forslag 5 - Arbeiderpartiet, Arja, Samer bosatt i sør og Åasg - Representant Ronny Wilhelmsen</p>
<p>Sak 35/16 Sametingets budsjettbehov 2018</p>
<p>6 Satsingsforslag språk</p>
<p>Navn på satsingsforslag (i 1000 kroner9</p>
<p xml:lang="vep">2018</p>
<p xml:lang="vep">2019</p>
<p xml:lang="vep">2020</p>
<p xml:lang="vep">2021</p>
<p xml:lang="nno">Språkreform</p>
<p xml:lang="vep">33000</p>
<p xml:lang="vep">27200</p>
<p xml:lang="vep">27100</p>
<p xml:lang="vep">27100</p>
<p>Samiske stedsnavn i offentlig bruk</p>
<p xml:lang="vep">1400</p>
<p xml:lang="vep">1400</p>
<p xml:lang="vep">1400</p>
<p xml:lang="vep">1400</p>
<p xml:lang="nno">Språkkampanje</p>
<p xml:lang="vep">1300</p>
<p xml:lang="vep">1300</p>
<p xml:lang="vep">1300</p>
<p xml:lang="vep">1300</p>
<p>Sami giellagaldu som fast nordisk språkorgan</p>
<p xml:lang="vep">5800</p>
<p xml:lang="vep">5800</p>
<p xml:lang="vep">5800</p>
<p xml:lang="vep">5800</p>
<p xml:lang="nno">Kompetanseløft i samisk, politisk- og adm.nivå</p>
<p xml:lang="vep">1500</p>
<p xml:lang="vep">1500</p>
<p xml:lang="vep">1500</p>
<p xml:lang="vep">1500</p>
<p xml:lang="vep">SUM</p>
<p xml:lang="vep">43000</p>
<p xml:lang="vep">37200</p>
<p xml:lang="vep">37100</p>
<p xml:lang="vep">37100</p>
<p xml:lang="nno">6.1 Språkreform  ny linje i tabellen :</p>
<p>Etablere nye språksenter og styrke de etablerte</p>
<p xml:lang="vep">25000</p>
<p xml:lang="vep">20000</p>
<p xml:lang="vep">20000</p>
<p xml:lang="vep">20000</p>
<p xml:lang="nno">6.1 Språkreform</p>
<p>Bakgrunn for satsingen:</p>
<p>Nye setninger etter tredje setning:</p>
<p>Her er de samiske språksentrene viktige bidragsytere for å kunne gjennomføre en slik reform.</p>
<p>Vi vil etablere flere språksentre og videreutvikle de etablerte for å styrke samiske språk og lokale dialekter.</p>
<p>Mål med satsingen:</p>
<p>Samfunnsmål: Samiske språk høres, sees og brukes i alle samfunnsområder.</p>
<p>Særlig innenfor samiske institusjoner, her er arbeidsspråk på sør- og lulesamiske viktig i de områder språkene brukes.</p>
<p>Nytt Effektmål 1: Etablere flere og videreutvikle samiske språksentre.</p>
<p>Effektmål 1 blir 2 osv.</p>
<p>Nytt Effektmål 6: Styrke voksenopplæring i samisk</p>
<p>Satsingens innhold:</p>
<p>Tredje setning får tillegg etter ...samiske samfunnet, derfor er det viktig å etablere flere og videreutvikle språksentrene.</p>
<p>Fjerde setning : Derfor vil-strykes. Sametinget vil også opprette......</p>
<p>7.1 Samiske museer</p>
<p>Nytt tiltak nederst i tabellen</p>
<p>Saviomuseet, prosjekt (Tana- og Varanger musumssiida) 500 000,- kroner settes inn for årene 2018, 2019, 2020 og 2021.</p>
<p>7.8 Samisk litteratur</p>
<p>Produksjon av litteratur i tabellen økes med 2 000 000,- kroner settes inn for årene 2018, 2019, 2020 og 2021.</p>
<p>7.9 Sametingets bibliotek</p>
<p>Nytt tiltak i tabell: Sørsamisk kompetansebibliotek, 3 000 000,- kroner settes inn for årene 2018, 2019, 2020 og 2021.</p>
<p>8.1 Styrking av språkarbeidet i barnehagene</p>
<p>Nytt tiltak i tabell: Stipendordning for samiskspråklige førskolelærere under utdanning, 1 000 000,- kroner settes inn for årene 2018, 2019, 2020 og 2021.</p>
<p>Bakgrunn for satsingen: Nye setninger etter første setning: Her vil sametinget være aktiv for å få til flere barnehagetilbud i kommunene. Det er i kommunene den samiske befolkningen har størst mulighet til å få gode tilbud gjennom offentlige fellesskapsløsninger.</p>
<p>14 Satsingsforslag Næring</p>
<p>Tillegg sist i avsnitt over tabell: Her er lærlingeordninger viktige.</p>
<p>Ny Oversiktstabell for satsingsforslag (i 1000 kroner): (Økning sjøsamiske strategier 8 000)</p>
<p xml:lang="nno">Navn på satsing</p>
<p xml:lang="vep">2018</p>
<p xml:lang="vep">2019</p>
<p xml:lang="vep">2020</p>
<p xml:lang="vep">2021</p>
<p xml:lang="dan">Sjøsamiske strategier</p>
<p xml:lang="vep">10800</p>
<p xml:lang="vep">10800</p>
<p xml:lang="vep">10800</p>
<p xml:lang="vep">10800</p>
<p>Tilleggsnæringer i reindrifta</p>
<p xml:lang="vep">3800</p>
<p xml:lang="vep">3800</p>
<p xml:lang="vep">3800</p>
<p xml:lang="vep">3800</p>
<p>Satsing på kjøttproduksjon og melkebønder i samiske områder</p>
<p xml:lang="vep">4800</p>
<p xml:lang="vep">4800</p>
<p xml:lang="vep">4800</p>
<p xml:lang="vep">4800</p>
<p xml:lang="nno">Behovsanalyse samisk reiseliv</p>
<p xml:lang="vep">2600</p>
<p xml:lang="vep">2600</p>
<p xml:lang="vep">2600</p>
<p xml:lang="vep">2600</p>
<p>Styrke identiteten til samisk reiselivsnæring</p>
<p xml:lang="vep">1300</p>
<p xml:lang="vep">1300</p>
<p xml:lang="vep">1300</p>
<p xml:lang="vep">1300</p>
<p>Videreføre og videreutvikle bedriftsutviklingsprogrammet Dahttu</p>
<p xml:lang="vep">2600</p>
<p xml:lang="vep">2600</p>
<p xml:lang="vep">2600</p>
<p xml:lang="vep">2600</p>
<p>Samarbeid med kommuner vedrørende nyetableringer</p>
<p xml:lang="vep">2300</p>
<p xml:lang="vep">2300</p>
<p xml:lang="vep">2300</p>
<p xml:lang="vep">2300</p>
<p>Øke satsingen og fokuset på FoU innen samiske kulturnæringer</p>
<p xml:lang="vep">1300</p>
<p xml:lang="vep">1300</p>
<p xml:lang="vep">1300</p>
<p xml:lang="vep">1300</p>
<p>Markedstilpasning innenfor duodjinæringen</p>
<p xml:lang="vep">3000</p>
<p xml:lang="vep">3000</p>
<p xml:lang="vep">3000</p>
<p xml:lang="vep">3000</p>
<p xml:lang="isl">Sum</p>
<p xml:lang="vep">32500</p>
<p xml:lang="vep">32500</p>
<p xml:lang="vep">32500</p>
<p xml:lang="vep">32500</p>
<p>Første avsnitt under tabell 14 erstattes av følgende:</p>
<p>Sametinget prioriterer primærnæringene, i henhold til tabell ovenfor.</p>
<p>Andre avsnitt under tabell 14 nye setninger etter 5 setning</p>
<p>Her er fiskerirettlederne i kommunene viktige premissleveradører.</p>
<p>Derfor oppretter Sametinget en tilskuddsordning for kommunene til å bruke på rettledning.</p>
<p>Denne ordningen gjelder for området som betegnes som sjøsamisk i Deltakerlovens §21.</p>
<p>Kapittel  14.1  blir  14.3  , og  14.3  blir  14.1  .</p>
<p>Da blir sjøsamiske strategier 14.1 og Jordbruksformål 14.3</p>
<p>14.1 Sjøsamiske strategier  Mål med satsing:   Samfunnsmålet endres til: En nærings- kultur og språkpolitikk som styrker- identieten, bosettingen og skaper levedyktige samfunn i samisk kyst og fjordområdet.   Effektmål 1 endres til: Øke dagens bosetting og sysselsetting.</p>
<p>Nytt effektmål 3: Øke og rekruttere til fiskerinæringn, særlige unge gjennom ungdomsfiskeprosjekt o.l.</p>
<p>14.2 Tilleggsnæringer i reindrifta</p>
<p>Andre avsnitt, setning 5 endres til følgende og flyttes først i avsnittet: Et av områdene der Sametinget mener det er et potensiale for utvikling, ligger i grenselandet mellom kulturnæringer, reiseliv, lokalmat og en sterk primærnæring.</p>
<p>14.9 Markedstilpasning innenfor duodjinæringen</p>
<p>Nytt tiltak i tabell: Duodjiveiledere i hele Sápmi, økes med 2 000 000,- kroner i 2018, 2019, 2020 og 2021.</p>
<p>Mål med satsingen:</p>
<p>Samfunnsmål endres til: Øke lønnsomheten i duodjinæringen som helhet og etablere hele stillingshjemler innen veiledning (Duodjiveiledere).</p>
<p>Forslag 6 - Arbeiderpartiet - Representant Ronny Wilhelmsen</p>
<p>Sak 35/16 Sametingets budsjettbehov 2018</p>
<p>12.1 Sikring og styrking av samiske rettigheter i forvaltning av naturgrunnlaget-  kapittelet strykes og erstattes av:</p>
<p>Sametinget ønsker ikke å ta part i rettskartleggingsprosesser, eller prosesser der det samiske folk har fått anerkjent eller er i prosess for å få anerkjent sine kollektive rettigheter. På dette grunnlag foreslår Sametinget avsnitt 12.1 strøket i sin helhet og forventer å få økte rammer til Finnmarkskommisjonen, Utmarksdomstolen, SRU 2 ol. med 15 millioner kroner</p>
<p xml:lang="sme">Forslag 7 - Árja sametingsgruppe - Representant Laila Susanne Vars</p>
<p>Endringer i rådets innstilling (alle endringer og tillegg markert i kursiv):</p>
<p>6.5 Kompetanseløft i samisk.</p>
<p>Tabell: 2 millioner årlig til satsningen på kompetanseløft i samisk for årene 2018, 2019, 2020 og 2021.</p>
<p>7. Satsingsforslag kultur;</p>
<p>Endring i 2.avsnitt, ny første og andre setning:</p>
<p>"Sametinget har over lang tid vært kritisk til at de nasjonale Kulturløft-satsningene ikke har kommet samisk kultur og samiske kulturinstitusjoner til gode. Dette oppleves som diskriminerende og har bidratt til at samiske kulturinstitusjoner opplever et stort etterslep når det gjelder nybygg, kompetanseutvikling og samarbeid med ulike nasjonale kulturinstitusjoner."</p>
<p xml:lang="sma">7.2 Bååstede</p>
<p>Ny siste setning;  under <span type="quote">"Bakgrunn for satsingen"</span></p>
<p>"Sametinget anser Bååstede-prosjektet som en viktig forutsetning for oppfyllelsen av Norges forpliktelser etter FNs Urfolkserklæring og UNESCO konvensjonene om tiltak for å forhindre ulovlighandel med kulturgjenstander, konvensjonen om vern av verdens kultur-og naturarv av 1972 og konvensjonen om immateriell kulturarv av 2003 som ble ratifisert av Stortinget i 2007."</p>
<p>7.10 Joik og samisk musikk</p>
<p>Ny linje i tabell 7.10:</p>
<p>Tilbakeføring og beskyttelse av samisk joik 300.000 årlig for årene 2018, 2019, 2020 og 2021.</p>
<p>Nytt siste avsnitt under <span type="quote">"Bakgrunn for satsningen"</span>:</p>
<p>"Joik og samisk musikk mangler et nødvendig rettsvern i nasjonal opphavsrettslig lovgivning. Sametinget ser behov for å få igang en prosess med tilbakeføring av samisk joik som er innsamlet i internasjonale og nasjonale databaser/arkiver til samiske institusjoner og samfunn."</p>
<p>Ny siste setning under <span type="quote">"Satsingens innhold"</span>:</p>
<p>"Satsingen innebærer også igangsetting av prosess for tilbakeføring av samisk joik fra internasjonale og nasjonale institusjoner/arkiver, og styrking av rettsvernet for samisk tradisjonell musikk."</p>
<p>7.11 Samisk arkiv</p>
<p>Ny siste setning i 2.avsnitt:</p>
<p>"Samisk arkiv vil få en sentral rolle ved oppfølgningen av Sametingets arbeid med etablering av en Sannhets og forsoningsprosess i Norge og Norden. Sametinget ser av den grunn også behov for å sikre forutsigbare økonomiske rammer."</p>
<p>Ny 4. setning under første avsnitt under <span type="quote">"Satsingens innhold"</span>:</p>
<p>"Samisk arkivs fremtidige rolle i arbeidet med en Sannhets-og forsoningskommisjon medfører også behov for styrking av rammene for Arkivet."</p>
<p xml:lang="nno">8 Satsingsforslag barnehage</p>
<p>Ny siste setning i 2.avsnitt:</p>
<p><span type="quote">"Sametinget ser et behov for styrking av det offentlige samiskspråklige barnehagetilbudet i kommunene"</span></p>
<p>Nytt effektmål 4: "Styrking av det offentlige samiskespråklige barnehagetilbudet i kommunene."</p>
<p>8.2 Arbeid med samiske barns rettigheter</p>
<p>Ny siste setning i 2.avsnitt under <span type="quote">"Bakgrunn for satsningen"</span></p>
<p>"Sametinget har som mål å få lovfestet en rett til et samiskspråklig barnehagetilbud for samiske barn."</p>
<p>Endring av <span type="quote">"Samfunnsmål"</span>:</p>
<p>" Samiske barn har like rettigheter som norske barn til et kulturelt og språklig tilpasset barnehagetilbud"</p>
<p xml:lang="nno">9.1 Ordinær- og spesialpedagogisk læremiddelutvikling</p>
<p>Endring i tabell, ny linje i tabellen:</p>
<p xml:lang="nno">Ovttas.no læremiddelportal 2 000 under 2018, 2019, 2020 og 2021.</p>
<p>Sumlinjen økes til 29 000</p>
<p>Endring under <span type="quote">"Mål med satsingen"</span> nytt effektmål 5:</p>
<p>"Ovttas.no læremiddelportal videreføres og styrkes."</p>
<p>10.1 Styrking av Sametingets innsats på fagfeltet høyere utdanning og forskning</p>
<p>Under <span type="quote">"Mål med satsingen"</span></p>
<p>Nytt effektmål 4: <span type="quote">"Høyere utdanningstilbud og forskningsprogrammer innenfor samisk tradisjonell kunnskap styrkes"</span></p>
<p>10.3 Forsoning, dokumentasjon og formidling</p>
<p>Under <span type="quote">"Mål med satsingen"</span>, nytt effektmål nr.3:</p>
<p>"Å bidra til gjenoppretting av historisk urett og bedre forholdet mellom samene som urfolk og den norske stat og offentlighet,"</p>
<p>12.1 Sikring og styrking av samiske rettigheter i forvaltning av naturgrunnlaget</p>
<p>Endring i siste setning i 3.avsnitt under <span type="quote">"Bakgrunn for satsingen"</span>, erstatter rådets forslag til siste setning:</p>
<p>"Sametinget mener at rettsgrunnlaget for samisk utmarks/naturbruk -meahcástallan må styrkes. For eksempel er det behov for revidering av motorferdselsloven og styrking av kommunenes selvstyre over dispensasjoner etter denne loven."</p>
<p>Nytt siste avsnitt under <span type="quote">"Bakgrunn for satsingen"</span>:</p>
<p>"FNs Urfolkserklæring av 2007 krever en nasjonal handlingsplan som må utvikles av statlige myndigheter i samråd med Sametinget, samiske organisasjoner og samfunn og hvor rettigheter til land og naturressurser er sentrale."</p>
<p>Endringer av <span type="quote">"Mål med satsingen"</span>:</p>
<p>Effektmål 1 strykes og erstattes med <span type="quote">"Forutsigbarhet og styrket rettsvern for samiske næringer og utmarksbruk"</span></p>
<p>Effektmål 2 endres til <span type="quote">"Styrket rådgivning og veiledning for samiske næringsutøvere og rettighetshavere i deres møte med industri og utviklingsprosjekter"</span></p>
<p>Effektmål 3 endres til: <span type="quote">"Styrking av Sametingets rolle i den offentlige arealforvaltningen"</span></p>
<p>Nytt effektmål 4: "Sikre nasjonal gjennomføring av FNs Urfolkserklæring lokalt i samiske samfunn."</p>
<p>Ny siste setning under 2.avsnitt <span type="quote">"Satsingens innhold"</span>:</p>
<p>"Faglig og økonomisk bistand til samiske rettighetshavere som et ledd i den nasjonale gjennomføringen av rettighetene i FNs Urfolkserklæring."</p>
<p>Saken påbegynt 30.09.16 kl. 13.30</p>
<p>Votering  Av 39 representanter var 36 til stede. Voteringen ble gjennomført i følgende rekkefølge:</p>
<list><p type="listitem">Forslag 3 ble forkastet med 34 mot 2 stemmer</p>
<p type="listitem">Forslag 4 ble forkastet med 32 mot 4 stemmer</p>
<p type="listitem">Forslag 7 ble vedtatt med 29 mot 7 stemmer</p>
<p type="listitem">Forslag 6 ble forkastet med 23 mot 13 stemmer</p>
<p type="listitem">Forslag 1 ble ble vedtatt med 30 mot 6 stemmer</p>
<p type="listitem">Forslag 5 ble vedtatt med 31 mot 5 stemmer</p>
<p type="listitem">Forslag 2 ble ikke fremmet</p>
<p type="listitem">Komiteens tilrådning ble vedtatt med 30 mot 6 stemmer</p>
</list><p>Protokoll tilførsler  Det ble ikke fremmet noen protokolltilførsler i saken.</p>
<p>Taleliste og replikkordskifte</p>
<p xml:lang="nno">Innlegg</p>
<p>Replikk</p>
<p>Anita P. Ravna, saksordfører</p>
<p xml:lang="sme">Mariann Wollmann Magga</p>
<p>Lars Filip Paulsen</p>
<p xml:lang="est">Anita P. Ravna</p>
<p>Ronny Wilhelmsen</p>
<p xml:lang="sme">Beaska Niillas</p>
<p xml:lang="sme">Piera Heaika Muotka</p>
<p>Ronny Wilhelmsen</p>
<p>Lars Filip Paulsen</p>
<p xml:lang="sme">Piera Heaika Muotka</p>
<p xml:lang="sme">Laila Nystad</p>
<p xml:lang="est">Anita P. Ravna</p>
<p>Lars Filip Paulsen</p>
<p xml:lang="sme">Láilá Susanne Vars</p>
<p xml:lang="est">Anita P. Ravna</p>
<p xml:lang="sme">Láilá Susanne Vars</p>
<p xml:lang="nno">Knut Store</p>
<p>Lars Filip Paulsen</p>
<p xml:lang="nno">Knut Store</p>
<p>Marit Kirsten Anti Gaup</p>
<p>Ann-Mari Thomassen</p>
<p>Lars Filip Paulsen</p>
<p xml:lang="sme">Mariann Wollmann Magga</p>
<p>Vibeke Larsen</p>
<p>Ann-Mari Thomassen</p>
<p xml:lang="sme">Mariann Wollmann Magga</p>
<p xml:lang="deu">Geir Arne Winther</p>
<p xml:lang="vep">10</p>
<p xml:lang="sma">Jovna Zakarias Dunfjell</p>
<p xml:lang="vep">11</p>
<p>Vibeke Larsen</p>
<p xml:lang="vep">12</p>
<p>Jens Petter Kåven</p>
<p xml:lang="vep">13</p>
<p xml:lang="sme">Beaska Niillas</p>
<p xml:lang="vep">14</p>
<p>Per Andersen Bæhr</p>
<p xml:lang="vep">15</p>
<p xml:lang="sme">Láilá Susanne Vars</p>
<p xml:lang="vep">16</p>
<p xml:lang="sme">Piera Heaika Muotka</p>
<p xml:lang="vep">17</p>
<p>Ann-Mari Thomassen</p>
<p>Ronny Wilhelmsen, til forr. orden</p>
<p>Lars Filip Paulsen, til forr. orden</p>
<p>Per Andersen Bæhr, til forr. orden</p>
<p xml:lang="vep">18</p>
<p>Anita P. Ravna. saksordfører</p>
<p xml:lang="nno">SP  - vedtak:</p>
<p>Sametingets budsjettbehov 2018 er vedtatt i henhold til vedlegg 1.</p>
<p>Saken avsluttet 30.09.16 kl. 15.00</p>
<p xml:lang="sme">Ášši/Sak  036/16</p>
<p>Sametingets plenum</p>
<p>Sametingets støtte til Standing Rock Soiux Tribe</p>
<p xml:lang="vep">Arkivsaknr.</p>
<p xml:lang="vep">16/4006</p>
<p xml:lang="dan">Behandlinger</p>
<p>Politisk nivå</p>
<p>Møtedato</p>
<p>Saksnr.</p>
<p>Sametingsrådet</p>
<p xml:lang="vep">29.09.16</p>
<p xml:lang="sme">SR</p>
<p>Sametingets plenum</p>
<p xml:lang="vep">28. – 30.09.16</p>
<p xml:lang="vep">SP 36/16</p>
<p>Vedlegg</p>
<p>Forslag og merknader</p>
<p>Sametingsrådets forslag til innstilling:</p>
<p>Sametinget i plenum slutter seg til sametingsrådets støtte til Standing Rock Sioux Tribe.</p>
<p>Sametingets plenum  -  036/16</p>
<p>Saken påbegynt 30.09.16 kl. 08.40</p>
<p>Votering  Av 39 representanter var 30 til stede. Voteringen ble gjennomført i følgende rekkefølge:</p>
<list><p type="listitem">Sametingsrådets forslag ble vedtatt med 28 mot 2 stemmer</p>
</list><p>Protokoll tilførsler  Det ble ikke fremmet noen protokolltilførsler i saken.</p>
<p>Taleliste og replikkordskifte</p>
<p xml:lang="nno">Innlegg</p>
<p>Replikk</p>
<p>Aili Keskitalo, saksordfører</p>
<p xml:lang="sma">Eva Maria Fjellheim</p>
<p>Vibeke Larsen</p>
<p xml:lang="nno">Inger Elin Utsi</p>
<p>Vibeke Larsen</p>
<p xml:lang="sme">Beaska Niillas</p>
<p xml:lang="deu">Geir Arne Winther</p>
<p>Lars Filip Paulsen</p>
<p xml:lang="deu">Geir Arne Winther</p>
<p>Aili Keskitalo, saksordfører</p>
<p xml:lang="nno">SP  - vedtak:</p>
<p>Sametinget i plenum slutter seg til sametingsrådets støtte til Standing Rock Sioux Tribe.</p>
<p>Saken avsluttet 30.09.16 kl. 09.00</p>
<p>Undertegnede har lest gjennom protokollen, og finner de bokførte beslutninger å være i overensstemmelse med Sametingets vedtak.</p>
<p>Karasjok  ,  28.09.2016   -  30.09.2016</p>
<p xml:lang="rmy-rka">Plenumsledelsen</p>
<p xml:lang="sme">Jørn Are Gaski</p>
<p xml:lang="nno">Anita Persdatter Ravna</p>
<p xml:lang="dan">leder</p>
<p>nestleder</p>
<p>Mathis Nilsen Eira</p>
<p xml:lang="nno">Aud Marthinsen</p>
<p>Marie Therese Nordsletta Aslaksen</p>
</body></document>