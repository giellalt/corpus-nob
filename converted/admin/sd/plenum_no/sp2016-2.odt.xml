<document xml:lang="nob" id="no_id"><header><title/><genre code="admin"/><author><unknown/></author><wordcount>75389</wordcount><conversion_status type="standard"/><availability><license type="standard"/></availability><parallel_text xml:lang="sme" location="dc2016-2.odt"/><metadata><uncomplete/></metadata><version>XSLtemplate $Revision: 180635 $; file-specific xsl  Revision; common.xsl  $Revision: 154948 $; </version></header><body><p>Sametingets plenum  Møtebok  02/16</p>
<p>Tid: 07.06.2016  -   09.06.2016  Sted:  Karasjok</p>
<p>Tilstede:</p>
<p>Parti</p>
<p>Johan Vasara</p>
<p>AP/BB</p>
<p>Kåre Ivar Olli møtte 06. -07.06.16</p>
<p>John Kappfjell</p>
<p>AP/BB</p>
<p>Jørn Are Gaski</p>
<p>AP/BB</p>
<p>Lisa-Katrine Mo</p>
<p>AP/BB</p>
<p>Kjetil Johnsen møtte 08. 06.16</p>
<p>Mariann Wollmann Magga</p>
<p>AP/BB</p>
<p>Marit Kirsten Anti Gaup</p>
<p>AP/BB</p>
<p>Per Mathis Oskal</p>
<p>AP/BB</p>
<p>Ronny Wilhelmsen</p>
<p>AP/BB</p>
<p>Ingar Eira 08. - 09.06.16</p>
<p>Vibeke Larsen</p>
<p>AP/BB</p>
<p>Hartvik Hansen</p>
<p>Árja</p>
<p>Tok sete 07.06.6 kl. 09.30</p>
<p>Lars Oddmund Sandvik</p>
<p>Árja</p>
<p>Torbjørg Leirbakken møtte 06. - 07.06.16</p>
<p>Vars Laila Susanne</p>
<p>Árja</p>
<p>Per Andersen Bæhr</p>
<p>FL</p>
<p>Arthur Tørfoss</p>
<p>Frp</p>
<p>Aud Helen Marthinsen</p>
<p>Frp</p>
<p>Permisjon fra 08.06.16 fra kl. 10.30, ingen vara kunne møte</p>
<p>Ellen K. Saba</p>
<p>Lars Filip Paulsen</p>
<p>Kjetil Romsdal</p>
<p>NORD</p>
<p>Toril Bakken Kåven</p>
<p>NORD</p>
<p>Anita Persdatter Ravna</p>
<p>NSR</p>
<p>Inger Elin Kristina Utsi</p>
<p>NSR</p>
<p>Kirsti Guvsám</p>
<p>NSR</p>
<p>Laila Nystad</p>
<p>NSR</p>
<p>Mathis Nilsen Eira</p>
<p>NSR</p>
<p>Klemet Erland Hætta møtte 07.06.16 kl. 15.00 - 08.06.16</p>
<p>Nora Marie Bransfjell</p>
<p>NSR</p>
<p>Piera Heaika Muotka</p>
<p>NSR</p>
<p>Sandra Márjá West</p>
<p>NSR</p>
<p>Tor Gunnar Nystad</p>
<p>NSR</p>
<p>Viktor Inge Paulsen</p>
<p>NSR</p>
<p>Beaska Niillas</p>
<p>NSR/SáB</p>
<p>Christina Henriksen</p>
<p>NSR/SáB</p>
<p>Marie Therese Nordsletta Aslaksen</p>
<p>SS</p>
<p>Jovna Zakarias Dunfjell</p>
<p>ÅaSG</p>
<p>Inhabil i sak 21/16 Sametingets reviderte budsjett 2016</p>
<p>Varamedlemmer:</p>
<p>Parti</p>
<p>Kåre Ivar Olli</p>
<p>AP/BB</p>
<p>Marius Nilsen</p>
<p>AP/BB</p>
<p>Rolf Anders Hætta</p>
<p>Árja</p>
<p>Nils Anders Rasmus</p>
<p>FBL</p>
<p>Ståle Nilsen</p>
<p>NORD</p>
<p>Olof Anders Kuhmunen</p>
<p>NSR</p>
<p>Permisjoner:</p>
<p>Parti</p>
<p>Erstattes av:</p>
<p>Knut Store</p>
<p>AP/BB</p>
<p>Marius Nilsen</p>
<p>Inger Eline Eriksen</p>
<p>Árja</p>
<p>Rolf Anders Hætta</p>
<p>Isak Mathis O. Hætta</p>
<p>FBL</p>
<p>Nils Anders Rasmus</p>
<p>Kjellrun Wilhelmsen</p>
<p>NORD</p>
<p>Ståle Nilsen</p>
<p>Nanna Agnete Thomassen</p>
<p>NSR</p>
<p>Olof Anders Kuhmunen</p>
<p>Saksliste</p>
<p>014/16</p>
<p>Konstituering</p>
<p>015/16</p>
<p>Sametingsrådets beretning om virksomheten</p>
<p>016/16</p>
<p>Spørsmål til Sametingsrådet</p>
<p>017/16</p>
<p>Kunngjøring av nye saker</p>
<p>018/16</p>
<p>Sametingsmelding om samiske kulturinstitusjoner</p>
<p>019/16</p>
<p>Samiske stedsnavn i offentlig bruk</p>
<p>020/16</p>
<p>Sametinget som veiviser for bruk av samisk språk</p>
<p>021/16</p>
<p>Sametingets reviderte budsjett 2016</p>
<p>022/16</p>
<p>Nu guhká go mis leat eatnamat - Sametingsmelding om areal og miljø</p>
<p>023/16</p>
<p>Sametingets forretningsorden - endring</p>
<p>024/16</p>
<p>Sametingets kontrollutvalg - årsmelding 2015</p>
<p>Ášši/Sak  014/16</p>
<p>Sametingets plenum</p>
<p>Konstituering</p>
<p>Arkivsaknr.</p>
<p>16/2253</p>
<p>Plenumsledelsens innstilling Innkalling av 12.05.16 med forslag til saksliste, program og taletid godkjennes med foreslåtte endringer. Sak 22/16 Sametingsmelding om areal og miljø utsettes til plenum i september 2016.</p>
<p>Sametingets plenum  -  014/16</p>
<p>Merknad fra Representant Mariann Wollmann Magga - Arbeiderpartiets sametingsgruppe</p>
<p>Klargjøring av Kjøreregler for komitearbeid på Sametinget</p>
<p>I forbindelse med at Nærings- og Kulturkomiteen behandlet Sametingsmelding om areal og miljø, valgte komiteen å bruke noe lengre tid på innstillingen, og sendte forespørsel til plenumsledelsen. Det viser seg at det ikke er klare kjøreregler for slike tilfeller, og at det er rom for tolkning.</p>
<p>Vi ber Sametingets plenumsledelse gjennomgå kjørereglene, i tett dialog med komitelederne, og legge frem forslag til reviderte kjøreregler innen utgangen av 2016.</p>
<p>Saken påbegynt 07.06.16 kl. 09.00  Votering  Av 39 representanter var 38 til stede. Det ble ikke votert over saken.  Protokoll tilførsler  Det ble ikke fremmet noen protokolltilførsler i saken.  Taleliste og replikkordskifte</p>
<p>Innlegg</p>
<p>Replikk</p>
<p>Jørn Are Gaski, saksordfører</p>
<p>Inger Elin Utsi, til forr. orden</p>
<p>Mariann Wollmann Magga</p>
<p>Jørn Are Gaski</p>
<p>SP  - vedtak:</p>
<p>Innkalling av 12.05.16 med forslag til saksliste, program og taletid godkjennes med foreslåtte endringer.  Sak 22/16 Sametingsmelding om areal og miljø utsettes til plenum i september 2016.</p>
<p>Saken avsluttet 07.06.15 kl. 09.20</p>
<p>Ášši/Sak  015/16</p>
<p>Sametingets plenum</p>
<p>Sametingsrådets beretning om virksomheten</p>
<p>Arkivsaknr.</p>
<p>16/1889</p>
<p>Mielddus/Vedlegg</p>
<p>Sametingsrådets innstilling overfor Sametinget:</p>
<p>Sametinget tar Sametingsrådets beretning om virksomheten i perioden til orientering.</p>
<p>1   Innledning</p>
<p>Denne beretningen omhandler perioden fra 01.02.16 til 09.05.16 og er knyttet opp til Sametingets budsjett for 2016. I beretningen rapporteres det på mål og strategier omtalt i budsjettet, samt andre arbeidsoppgaver.</p>
<p>Sametingsrådet har i denne perioden avholdt ett fysisk møte og flere telefonmøter og har behandlet 113 saker.</p>
<p>Som det framgår av oversikten på www.sametinget.no/kalender har rådet i tillegg deltatt på flere møter og representasjoner.</p>
<p>2   Språk</p>
<p>Hovedmål</p>
<list><p type="listitem">Økt antall språkbrukere og økt bruk av samiske språk</p>
</list><p>2. 1 Ansvar for samiske språk</p>
<p>Samisk språkutvalg</p>
<p>Samisk språkutvalg leverte sin delrapport om kommunenes forpliktelser og struktur knyttet til samisk språk 15.februar i år. Sametingsrådet er fornøyd med at utvalget følger Sametingets tilrådninger om kommunereformen. I rapporten anbefaler utvalget å styrke og bevare samisk  språk som et ledd i kommunesammenslåing. Utvalget mener bevaring og utvikling av samisk språk må være en del av den helhetlige vurderingen ved eventuell sammenslåing av kommuner. På Sametingets kommuneseminar i april i år orienterte imidlertid statssekretær Anne Karin Olli at regjeringen ikke kommer til å følge opp rapporten, da de mener at den ikke er konkret nok.</p>
<p>Språkutvalget foreslår i sin delrapport også ulike nivåer for kommuner i forvaltningsområdet:</p>
<list><p type="listitem"><span type="quote">«språkbevaringskommuner»</span> hvor samisk og norsk er likestilte.</p>
<p type="listitem"><span type="quote">«språkvitaliseringskommuner»</span> hvor samisk språk skal styrkes og vitaliseres</p>
<p type="listitem"><span type="quote">«storbykommuner»</span> med et særlig ansvar for samisk språk</p>
</list><p>Språkutvalgets forslag framstår som konstruktive, og Sametingsrådet imøteser utvalgets endelige rapport 8. september 2016.</p>
<p>Tospråklighetstilskudd</p>
<p>Resultatene fra evaluering av ordningen med tospråklighetstilskudd til kommuner og fylkeskommuner i forvaltningsområdet for samisk språk ble presentert under Sametingets kommuneseminar i april i år. Evalueringen er foretatt av Nordlandsforskning på oppdrag av Sametingsrådet.</p>
<p>Evalueringen viser at tilskuddsmodellen Sametinget innførte i 2012 har svakheter. I følge Nordlandsforskning har Sametinget bare delvis lyktes med å gå fra en kostnadsstyrt til målstyrt tilskuddsmodell. Samarbeidsavtalene som er utarbeidet for de enkelte kommunene er for generelle og gjentar i stor grad bestemmelsene i samelovens språkregler. Rapporten avdekker også at god politisk og administrativ dialog mellom Sametinget og kommunene er viktig for å oppnå reell målstyring.</p>
<p>Evalueringen avdekker behov for utvikling av metoder for å foreta nødvendige og sammenlignbare analyser av språksituasjonen i de ulike kommunene. Tospråklighetstilskuddet skal bidra til at kommunene oppfyller samelovens språkregler. Men kommunene har ulike forutsetninger og står ovenfor svært forskjellige utfordringer. Dagens tilskuddsmodell tar ikke i tilstrekkelig grad hensyn til disse ulikhetene.</p>
<p>Modellen for tospråklighetsmidlene må ses i sammenheng med samisk språkutvalgs delrapport fra februar i år. Den omhandler også kommunenes forpliktelser og struktur og dets betydning for samisk språk. Utvalget omtaler flere av punktene som berøres i evalueringen av tospråklighetsmidlene. Utvalget anbefaler en gjennomgang av dagens forvaltningsmodell, styrket samarbeid mellom Sametinget og kommunene og behovet for kartlegging av språksituasjon i de ulike områdene.</p>
<p>Språkutvalget anbefaler ulike nivåer av kommuner innenfor samisk språkområde, basert på kommunenes ulike forutsetninger og behov (se forrige punkt under kap. 2.1).</p>
<p>Språkutvalgets rapport og evalueringen fra Nordlandsforskning dokumenterer behovet for en gjennomgang av dagens forvaltningsmodell og tilskuddsordning.</p>
<p>Sametingsrådet utarbeider nå et høringsnotat om tilskuddsmodeller for tospråklighetstilskudd til kommuner og fylkeskommuner i forvaltningsområdet for samisk språk. Notatet sendes på høring til kommunene i forvaltningsområdet, og Sametingsrådet ser fram til konstruktive  tilbakemeldinger. Etter en bred høringsrunde vil rådet legge saken frem for plenum.</p>
<p>Small Language Planning</p>
<p>Small Language Planning Model – Partner Agreement.  07. mars 2016 har Sametinget gitt beskjed til Sámi allaskuvla:s prosjektmedlem og -kommunikasjonsperson, Torkel Rasmussen, at Sametinget blir med på prosjektet i nært samarbeid med Sámi allaskuvla. Hovedmålet med prosjektet er å finne gode måter å styrke og utvikle bruken av truede minoritetsspråk i Nord-Europa.</p>
<p>Sametinget har deltatt på møte med baskeres språkforenings (The Council of Social Entities for the Basque Language, Kontseilua) representant, Paul Bilbao Sarriain, i Oslo 30.03.2016. Formålet var å få mer informasjon om arbeidet med protokollen om språkrettigheter som skal godkjennes på konferanse som arrangeres i Donostia i Spania på slutten av året.</p>
<p>Samiske stedsnavn</p>
<p>Sametinget har gitt råd i saker som angår skrivemåten av samiske stedsnavn, og hvilken betydning disse har. Sametinget har blant annet gitt råd til skrivemåten av stedsnavn i Fauske, Balsfjord, Karlsøy og Tromsø, og i tillegg er det gitt råd til skrivemåten av adressenavn i Kvænangen, Storfjord og Nesseby.</p>
<p>2.2. Rammebetingelser for samisk språk</p>
<p>Ny folkeregisterlov og nasjonalt ID-kort og pass</p>
<p>Sametinget har den 07.03.2016 bedt om konsultasjon med Finansdepartementet om hvordan registrere språkinformasjon i forbindelse med nytt folkeregisterlov, og hvordan bruke samiske tegn i offentlige registre. Finansdepartementet hat svart at de tar hensyn til sakene i forskriften. Sametinget holder fortsatt kontakt med Finansdepartementet i denne saken.</p>
<p>Sametinget har fortsatt med språkhjelparbeidet med Politidirektoratets arbeid med nye nasjonale identitetskort- og passutforming.</p>
<p>Språkregler oppdatert</p>
<p>Språkregler for nordsamisk, som ble utarbeidet i 2003 er oppdatert. 13. april 2016 ble heftet Riektačállinrávvagat godkjent av Giellagáldus nordsamiske språkseksjon. Riektačállinrávvagat tar for seg de viktigste rettskrivingsreglene, som bruken av skilletegn, når og hvordan tegner som komma, punktum, tre punktum, semikolon, spørsmålstegn, utropstegn, skråstrek og andre skrivetegn skal brukes. Heftet er tilgjengelig på internett, og vil også bli trykket.</p>
<p>Sámi Giellagáldu</p>
<p>Sametinget er med på tre-årig videreprosjekt av Sámi Giellagáldu. Sámi Giellagáldu er samenes felles og dermed øverste vedtaksorgan for samiske språkfaglige saker. Umesamisk arbeidsgruppe hadde som mandat å godkjenne rettskrivingsprinsipper for umesamisk språk. Arbeidsgruppa avsluttet arbeidet i april, som har versert i nærmere 20 år i forskjellige språkorganer – blant annet i tidligere Samisk språkutvalg. Sámi Giellagáldus arbeidsgruppe for umesamisk språk godkjente umesamisk som offisiell skriftspråk. Dette styrker plassen for umesamisk språk i forhold til hovedspråkene i landet, men også i forhold til andre samiske  språk. Til nå er sørsamisk, lulesamisk, nordsamisk, enaresamisk og skoltesamisk vært offisielle skriftspråk.</p>
<p>Sámi Giellagáldu arbeider med nytt terminologi og normering. Giellagáldu har fem språkseksjoner. Sør-, lule-, nord-, enare- og skoltesamisk språkseksjon godkjenner nytt terminologi og gir føringer for bruken av dette. Nordsamisk språkseksjon hadde møte i april hvor felles rettskrivingsregler for nordsamisk språk ble godkjent. I tillegg normerte den nordsamiske språkseksjonen hvordan statsborgeskapsbenevnelser skal skrives på nordsamisk. Lulesamisk språkseksjon godkjente 50 nye termer for lulesamisk språk. Sørsamisk språkseksjon godkjente i mars 179 nye termer på sørsamisk.</p>
<p>I tillegg jobber Giellagáldu som språkfaglig organ, tilbyr språkhjelp og gir hver dag råd til språkbrukere om bruken av samisk språk. Institusjonens arbeid inkluderer også språkbevaring. I tillegg er informasjonsarbeid om samiske språk og svare på samiske fagrelaterte spørsmål andre gjøremål som Giellagáldu jobber med. Det tre-årige Interreg-prosjektet ble startet i august 2015, og skal fungere til slutten av mai 2018.</p>
<p>2. 2 Språkbrukere</p>
<p>Språkkampanje <span type="quote">«Snakk samisk til barnet»</span></p>
<p>Sametingsrådet lanserer høsten 2016 en språkkampanje med navnet <span type="quote">«Snakk samisk til barnet»</span>. Kampanjen retter seg mot foreldre og helsepersonell. Målet er å bevisstgjøre foreldre om språkvalg, spre informasjon om verdien av to-/flerspråklighet, og spre kunnskap om verdien av dette. Planleggingen startet med en workshop, der både NRK Sápmi, Samisk høgskole, språksentre, jordmødre og helsesøstre deltok med idéer og forslag. Det utarbeides egne logoer, egen nettside og kampanjen vil være synlig i sosiale medier.</p>
<p>Språkmotiveringsstipend til samiske elever</p>
<p>Sametinget bevilger årlig språkmotiveringsstipend til elever som har samisk i fagkretsen. Det økende antallet elever i videregående skole som har samisk, indikerer at stipendet motiverer ungdom til å velge samisk.</p>
<p>For skoleåret 2015/16 har 208 elever med samisk som førstespråk søkt og fått stipend på kr 7 500 hver. 234 elever med samisk som andrespråk har fått innvilget stipend på kr 5 500 hver. 65 elever med samisk som fremmedspråk er innvilget stipend på kr 3 000 hver. Totalt har 507 elever med samisk i fagkretsen mottatt språkmotiveringsstipend for skoleåret 2015/16.  Sammenlignet med skoleåret 2014/15 hvor469 elever fikk innvilget stipend, har vi i år en økning på 38 elever.  Det er spesielt gledelig å se at økningen er innenfor kategorien samisk som førstespråk og samisk som andrespråk. Antall innvilgende stipend til elever med samisk som fremmedspråk er redusert. Informasjon om stipendordningen er formidlet til videregående skoler i Nord-Norge og Trøndelag og til alle fylkeskommunene sør for Trøndelag. Fristen for å  søke om stipend for skoleåret 2015/16 gikk ut 31.03.2016.</p>
<p>2. 3. Bruken av samiske språk</p>
<p>Oppfølging av samarbeidsavtaler</p>
<p>Sametingspresidenten har dette vårhalvåret besøkt og hatt møter med representanter for alle kommunene i forvaltningsområdet for samisk språk. Tema for møtene har vært kommunereformen, evaluering av tospråklighetstilskudd og samarbeidsavtalene mellom Sametinget og den enkelte kommune. Sametingsrådet er fornøyd med årets møter, og ser det som viktig å styrke samarbeidet med kommunene. Kommunereformen har aktualisert behovet for sterkere samarbeid mellom Sametinget og kommunene om utvikling og bevaring av samisk språk.</p>
<p>Sametingspresidenten har også i vårhalvåret avholdt møter med Finnmark fylkeskommune, Troms fylkeskommune og Nord-Trøndelag fylkeskommune. Møtet med Nordland fylkeskommune skal også gjennomføres før sommeren.</p>
<p>Nye kommuner inn i forvaltningsområdet for samisk språk</p>
<p>Skånland og Røros kommuner vil i 2016 ta stilling til om kommunene skal søke innlemmelse i forvaltningsområdet for samisk språk. Sametingsrådet besøkte i den anledning Skånland kommune i februar, og rådgivende utvalg for samiske saker i Sør-Trøndelag i mars i år. Sametingsrådet har fått signaler om at også Engerdal kommune vurderer mulighetene for innlemmelse i forvaltningsområdet for samisk språk.</p>
<p>Hattfjelldal kommune søkte høsten 2015 Kommunal- og moderniseringsdepartementet (KMD) om innlemmelse i forvaltningsområdet for samisk språk. Departementet opplyser at søknaden ikke blir behandlet før Samisk språkutvalg har lagt fram sin rapport i september 2016. Språkutvalget selv har poengtert, i delrapport presentert 15.02.16, at utvalgets arbeid ikke er til hinder for at nye kommuner kan innlemmes i ordningen. Sametingsrådet følger opp saken.</p>
<p>Samiske språksentre</p>
<p>Sametingspresidenten har i denne perioden hatt møter med flere språksentre. Tema har vært sentrenes virksomhet. Sametingsrådet er svært fornøyd med språksentrenes arbeid.</p>
<p>Det arrangeres nettverkssamling for samiske språksentre i månedsskiftet mai-juni, gjennom et samarbeid mellom Sametinget og Árran. Alle de 14 samiske språksentrene som mottar tilskudd fra Sametinget deltar på nettverksmøtet.</p>
<p>Språkprosjekter</p>
<p>Guovdageainnu Lagasradio er s innvilget 546 000,- kroner til ulike samiske språktiltak. Søknader om språkprosjekter blir behandlet fortløpende.</p>
<p>Samisk lese- og skrivehjelp - NAV</p>
<p>Sametingsrådet har tatt initiativ til samarbeid med NAV Finnmark om etablering av lese- og skrivehjelp for personer med samisk bakgrunn i kommunene. Møtedato er ennå ikke fastsatt. Ifølge Arbeids- og sosialdepartementet er det NAVs ansvar lokalt å sikre nødvendig bistand.  Sametingsrådet følger opp saken.</p>
<p>3   Kultur</p>
<p>Hovedmål</p>
<list><p type="listitem">Et levende og mangfoldig samisk kunst- og kulturliv av god kvalitet som er tilgjengelig for alle.</p>
</list><p>Teater og festivaler</p>
<p>Sametingsrådet har oppnevnt Svein Ole Granefjell, med Marja Lisa Thomasson som vara, til styret i Åarjelhsaemien Teatere AS.</p>
<p>Sametingsrådet har oppnevnt Stein Bjørn, med Kjellaug Isaksen som vara, til styret i Riddu Riđđu Festivála AS.</p>
<p>Sametinget deltok på generalforsamlingen for Åarjelhsaemien Teatere på Mo i Rana 8.mars. Valg av nytt styre ble foretatt.</p>
<p>Arctic Winter Games</p>
<p>President Aili Keskitalo og sametingsråd Henrik Olsen deltok under Arctic Winter Games i Nuuk på Grønland 6. – 11. mars. Samisk ungdom deltok med utøvere i langrenn, jentefotball og kultur. Ungdommene representerte Sápmi på en flott måte, knyttet kontakter med annen ungdom fra deltakende regioner og hadde gode sportslige resultater.</p>
<p>President Aili Keskitalo og sametingsråd Henrik Olsen hadde sammen med Sámiid Valaštallan Lihttu møte med president for AWG Jens Brinch. Tema Sápmi sin videre deltakelse under AWG, og mulighetene for en utvidet delegasjon fra Sápmi.</p>
<p>Sametingsrådet møtte også representanter for Grønlands selvstyremyndigheter, Naalakkersuisut.</p>
<p>Sametinget møtte President for Inuit Circumpolar Council Greenland(ICC) Hjalmar Dahl. Tema for møtet var bl.a. Arktisk råd, Grønlands status i Arktisk råd, samarbeid og representasjon ved internasjonale fora.</p>
<p>Møte med Landsstyret/Grønland Selvstyre – Naalakkersuisut. Minister for industri, arbeidsmarked og utenrikssaker Vittus Qujaukitsoq og Kai Holst Andersen, Deputy Minister in Dept. of Foreign Affairs. Tema for møtet var bl.a. nasjonaløkonomien på Grønland, næringsutvikling generelt, eksportinntekter, de største næringene osv. Grønlands strategier på områdene fiskeri, reiseliv og mineralutvinning.</p>
<p>Møte med Forsoningskommisjonens sekretariat ved sekretariats leder Mari Kleist. Sametinget fikk en orientering om Grønlands forsoningskommisjon, bakgrunn, mandat, formål og prosess. Forsoningskommisjonen er en overordnet intern prosess på Grønland.</p>
<p>Møte med Udenrigs- og Sikkerhedspolitisk Udvalg ved Nestleder Sara Olsvig og Per Rosing-Petersen. Tema for møtet var bl.a. dagsaktuelle politiske saker på Grønland, status og  representasjon i ulike internasjonale fora, herunder Arktisk råd. Parlamentet ville gjerne styrke og formalisere samarbeidet mer med Sametinget. Sametinget ved presidenten retter en formell henvendelse til Parlamentet for å understreke dette.</p>
<p>Møte med Lars-Emil Johansen, leder for for Inatsisartut, der tema var blant annet erfaringene med forsoningsarbeidet og kultursamarbeid.</p>
<p>Sametingsrådet møtte også representanter for Grønlands Nationalmuseum om prosjekt for tilbakeføring av kulturgjenstander.</p>
<p>Møter med samiske kulturinstitusjoner</p>
<p>Sametinget deltok 18. februar på et møte med Lulesamisk Uke, Nordland fylkeskommune og Tysfjord kommune. Team på møtet var blant annet festivalens drift og organisering.</p>
<p>Sametinget hadde 5. april dialogmøter i Tromsø med flere institusjoner; Åarjelhsaemien Teatere, Sjøsamisk Kompetansesenter, m.fl.</p>
<p>I forbindelse med arbeidet med sametingsmelding om samiske kulturinstitusjoner, som er til behandling på dette plenum, ble det avholdt et innspillseminar med samiske kulturinstitusjoner den 6. april i Tromsø.</p>
<p>Sametinget deltok på jubileumsfeiringen 16. april på Storjord i Saltdal i forbindelse med Per Addes 90 års dag.</p>
<p>Økt samarbeid i samisk idrett</p>
<p>Sametingsrådets hadde dialogmøte i Tromsø med samiske idrettsorganisasjoner dialogmøte 22. april. Møtet var en oppfølging av Sametingsrådets redegjørelse om samisk idrett. Representanter fra de tre samiske idrettsorganisasjonene som mottar direktetilskudd over Sametingets budsjett, Sámi heargevuodjinlihttu (SHL), FA Sápmi og Sámiid valášetallanlihttu-Norga (SVL-N), var tilstede.</p>
<p>Sametingsrådet formidlet forventninger til fremtidig organisering av samisk idrett, slik det framkommer av redegjørelsen. Sametingsrådet oppfordret organisasjonene til økt samordning og samarbeid, og slik skape mest mulig idrettslig aktivitet for de offentlige midler til som bevilges over Sametingets budsjett. Organisasjonene var positive, og Sametingsrådet vil derfor invitere til nytt møte om saken oktober 2016. Prosessen søkes sluttført før Sametinget vedtar budsjett for 2018.</p>
<p>Halvårlig møte om kunst og kultur</p>
<p>Sametingsrådet og Samisk kunstnerråd (SDR) er enige om at det hver vår skal gjennomføres dialogmøter, der generelle kunst- og kulturpolitiske tiltak og utfordringer kan drøftes.</p>
<p>Sametingsrådet møtte Samisk kunstnerråds lederforum til et møte i Tromsø den 22. april. Rådet redegjorde for aktuelle saker innen kunst- og kultur- feltet, bl.a. Tråante 2017. Kunstnerrådet redegjorde for aktivitet og virksomhet i kunstnerorganisasjonene. Sametingsrådet er tilfreds med at aktiviteten innenfor kunstfeltet er stort, og registrerer fornyet engasjement i dialogen mellom Sametinget og de samiske kunstnerorganisasjonene.</p>
<p>Sang- og musikkonkurranse for minoritetsspråk</p>
<p>President Aili Keskitalo møtte representanter for den internasjonale sangkonkurransen Liet International og Samisk Musikkfestival i Kautokeino 26. april. Tema for møtet var Samisk Musikkfestivals ønske om å være vertskap for Liet International i november/desember 2016. Sametingsrådet er positiv til å støtte arrangementet, gitt at det er realistisk og gjennomførbart. Sametingsrådet tar stilling til konkret søknad når den foreligger.</p>
<p>Várdobáiki</p>
<p>Sametingsrådet har i perioden møtt representanter for Várdobáiki. Tema for møtet var behov for nye og tilpassede lokaler. Det er utarbeidet en rom- og funksjonsplan for institusjonen, og arbeidet med å realisere nytt bygg fortsetter.</p>
<p>Internasjonalt Samisk Filminstitutt</p>
<p>Sametingsrådet har i perioden møtt representanter for Internasjonalt Samisk Filminstitutt. Samisk film er inne i en positiv utvikling, men det samiske filmmiljøet uttrykker behov for ytterligere driftsmidler for å utvikle samiske tv-serier og langfilmer, og samisk film for barn og unge. Det jobbes for å få driftsfinansiering fra Sverige og Finland. Den første spillefilmen, <span type="quote">«Sameblod»</span>, kommer høsten 2016.</p>
<p>Tråante 2017</p>
<p>Hovedkomiteen for Tråante 2017 er i perioden utvidet med en representant for Nord-Trøndelag fylkeskommune. Komiteen består for øvrig av sametingspresidenten, fylkesordføreren i Sør-Trøndelag og ordføreren i Trondheim. Nord Trøndelag fylkeskommune er nå også deleier av jubileumsprosjektet.</p>
<p>Styringsgruppen er i perioden omorganisert, og utvidet med 1 representant fra Sametinget. Lederfunksjonen overtas av Sametinget.</p>
<p>Markeringen av jubileet vil foregå i hele 2017 på ulike steder i Sápmi med aktiviteter og arrangementer. Mangfoldet i programmet vil avspeile bredden i samisk kultur, språk, næring og historie. Hovedmarkeringen av jubileet vil være i jubileumsuken 5.-12. februar 2017 i Trondheim.</p>
<p>Regjeringen har i forslag til revidert statsbudsjett 2016 foreslått en bevilgning på 4 millioner kroner til Tråante 2017. Bevilgningen innebærer en anerkjennelse av Tråante 2017 som et nasjonalt jubileum. Kulturminister Linda Cathrine Hofstad Helleland har takket ja til invitasjonen om deltakelse under markeringen.</p>
<p>Sirkulasjonsmynt 2017</p>
<p>Norges Bank utgir en 20-krone sirkulasjonsmynt med spesialpreg i anledning av at det i 2017 er 100 år siden det første samiske landsmøtet ble avholdt i Trondheim. Det kom inn 11 forslag til motiv fra samiske kunstnere. Pregkomiteen valgte bidraget fra kunstneren Annelise Josefsen.</p>
<p>Sametingsrådet har besluttet å gå til innkjøp av 100 mynter til Sametingets gavelager, til stipulert kostnad på kr. 15000,-. Mynten kommer i eske, der jubileet, motiv og kunstneren  omtales.</p>
<p>Sametingets ungdomspolitiske utvalg</p>
<p>Sametingets ungdomspolitiske utvalg – SUPU – har hatt to møter i perioden; 26.-27.02. og 29.-30.04. Saker har vært valg av nestleder (Jon-Christer Mudenia), valg av medlemmer til Samisk Parlamentarisk råds ungdomsråd, valg av representant til Rådgivende utvalg for samiske saker i Sør-Trøndelag, saker til Sametingets plenum, planlegging av møter med Barneombudet og med SANKS, planlegging av prosjekt om trygt Sápmi.</p>
<p>SUPU deltok under komité- og plenumssamlingen i uke 9 i 2016. Representanter for SUPU møtte representanter for russisk urfolksungdom som besøkte Sametinget i Karasjok 2. mars. SUPU deltok på årsmøtet til Noereh! 4.-6. mars, på urfolks utdanningskonferansen AIEC2016 i Kautokeino. SUPU deltok sammen med Sametingsrådet i møte med leder for Elevorganisasjonen 1. april i Karasjok.</p>
<p>SUPU er representert i Rådgivende utvalg for samiske saker i Sør-Trøndelag, og deltok på møte i utvalget på Røros 14. mars.</p>
<p>SUPU har gitt innspill til Høring - råd i kommuner og fylkeskommuner for ungdom, eldre og personer med funksjonsnedsettelse.</p>
<p>Dokumentasjonssenter</p>
<p>Sametingsrådet har bevilget midler til prosjektet Dokumentasjonssenter for Alta/Kautokeino saken til RiddoDuottarMuseat, som ved innleid konsulentbistand har jobbet med prosjektet. RDM har avsluttet prosjektet og rapporterer at under arbeidets gang har prosjektet forandret noe karakter til å omfatte et stort fokus på etablering av forskningsprosjekter. Dette går noe ut over målsetninga med prosjektet som var etablering av et dokumentasjonssenter under RDM's organisasjon, dvs en museumsavdeling med virksomhet som innebærer innsamling og formidling.</p>
<p>Virksomheten med dokumentasjon av Alta/Kautokeino saken er viktig, og Sametingsrådet vil i samarbeid med RiddoDuottarMuseat diskutere mulige løsninger for å få senteret realisert.</p>
<p>Govvagiisá</p>
<p>Sametingsrådet hadde et møte med Kautokeino kommune v/ordfører Johan Vasara og rådmann Kent Valio i Kautokeino den 4. mai om kommunens søknad om støtte til forprosjekt til Samisk dokumentasjonssenter/Govvagiisá. På møtet ga rådet uttrykk for at man er villig til å bidra til en løsning, men at Sametingsrådet ser det som riktig og mest hensiktsmessig at denne typen prosjekter knyttes til RDM, som er ett av Sametingets verktøy for å ivareta samisk kulturarv. Etter rådets vurdering bør man også se på mulighetene til å knytte Samisk arkiv til prosjektet. Ordfører Johan Vasara ga uttrykk for å ville revurdere innholdet i søknaden på nytt.</p>
<p>NRK Sápmi konferanse</p>
<p>Sametingsrådet deltok på NRK Sápmis konferanse om hvordan ta vare på samisk språk i møte med nye medievaner. Sametingsrådet ga bl.a. innspill på at samisk innhold og språk bør integreres mer som en naturlig det av alle NRKs programdeler, også utenfor tidsrammene  avsatt til NRK Sápmi.</p>
<p>4   Bibliotek</p>
<p>Hovedmål</p>
<list><p type="listitem">Økt kunnskap om samisk litteratur.</p>
</list><p>Bibliotekmøtet</p>
<p>Sametingets bibliotek var samarbeidspartner med Norsk bibliotekforening om arrangementet Bibliotekmøtet i Tromsø i mars i år, som samlet nærmere 500 fagarbeidere fra norske bibliotek. Bibliotekmøtet arrangeres av Norsk Bibliotekforening hvert annet år. Sametingsrådet deltok.</p>
<p>Sametingets bibliotek arrangerte seminar med tittelen <span type="quote">"Joikens frie natur"</span>. Målet var å gi deltakere muligheten til å lære om samisk kultur med joik som utgangspunkt. Leder i Sámi juoigansearvi/joikernes forening Biret Ristin Sara og forfatter Rawdna Carita Eira holdt innlegg på seminaret.</p>
<p>Kontaktmøte med bokbussene</p>
<p>Det årlige kontaktmøtet mellom representanter for Sametinget og de samiske bokbussen ble holdt i Tromsø 4. mai. Det ble orientert om den igangsatte evalueringen av tilskuddsordningen for samiske bokbusser.</p>
<p>5   Barnehage</p>
<p>Hovedmål</p>
<list><p type="listitem">Samisk språk, kultur, tradisjoner og grunnleggende verdier gjenspeiles i barnehagen.</p>
</list><p>Tilskudd til barnehager</p>
<p>Sametinget gir tilskudd til barnehager som har vedtektsfestet at barnehagedriften bygger på samisk språk og kultur. Sametingets definisjon på en samisk barnehager er at den ledes av samiskspråklig pedagogisk personale, der ansatte i barnehagen er samiskspråklige og der driftsspråket er samisk.</p>
<p>Sametingsrådet er i vinter blitt oppmerksomme på at det er flere barnehager som i søknader og rapporter oppgir at både samisk og norsk brukes som hverdagsspråk, selv om de aktuelle barnehagene formelt er definert som samiske barnehager/avdelinger. Sametingsrådet behandler nå søknadene, og vil følge spesielt opp kravet om samisk som driftsspråk og antall samiskspråklige ansatte. Oppfølgingen gjøres gjennom dialog med og besøk i barnehagene.</p>
<p>Fire søknader til samisk barnehagetilbud er ferdigbehandlet og 27 søknader er under behandling. Det er kommet inn prosjektsøknader fra to barnehager. Søknadssum er på kr 330.000. Det er kommet inn 11 søknader om utvikling av pedagogisk materiell. Samlet søknadssum er over 5,3 millioner.</p>
<p>Barnehagesituasjonen i Alta kommune</p>
<p>Sametingsrådet arrangerte 17. februar folkemøte om samarbeidsavtale mellom Sametinget og Alta kommune, hvor sametingsrådet deltok. Representanter for Alta kommune deltok ikke. På møtet ga samiske foreldre uttrykk for at de ønsker plass til sine barn i den samiske barnehagen Álttá Siida. I dag står over 20 barn står på venteliste. Mange foreldre ønsker et fullverdig samisk barnehagetilbud, med samisk som driftsspråk og ansatte som er samisksspråklige. For disse foreldrene er ikke norskspråklige barnehager et aktuelt alternativ. Sametingsrådet møtte 8. februar noen av foreldrene som ikke har fått samisk barnehageplass i Alta. Sametingsrådet avholder nytt måte om saken 19. mai, der Alta kommune vil være representert.</p>
<p>Samarbeid med Kunnskapsdepartementet</p>
<p>Sametingsrådet hadde møte med representanter for Kunnskapsdepartementet 07.- 08. april i Karasjok, om status i arbeidet med ny rammeplan for barnehager. Sametinget fremmet forslag om det samiske perspektivet i rammeplanen. Sametingsrådet fortsetter arbeider for å innarbeidet det samiske perspektivet, i dialog med departementet.</p>
<p>Besøk i sørsamiske barnehager</p>
<p>Sametingsrådet har i perioden besøkt flere sørsamiske barnehager. På Suajua maanagierte er sørsamisk hverdagsspråket både blant barn og personale. Barnehagen har en stabil samiskspråklig personalgruppe, men utfordres av en utvikling der barnetallet til neste barnehageår går ned. Barnehagen er bekymret for at Snåsa kommune vil åpne plasser for norsktalende barn når eller dersom de eksisterende plasser ikke fylles opp med tilstrekkelig antall samisktalende barn.</p>
<p>Sametingsrådet har derfor gjennomført møter med Snåsa kommune om samisk barnehagetilbud. Snåsa kommune erkjenner utfordringer knyttet til en generell nedgang i antall barn i barnehager i hele kommunen, noe som også får konsekvenser for elevtallet i skolene.</p>
<p>Sametingsrådet har også gjennomført møte med Røros kommune som 31. mars vedtok at en sørsamisk avdeling skal etableres ved Ysterhagen barnehage. Avdeling skal ha sørsamisk som dagligspråk, og tilbudet åpnes 15.august 2016. Fylkesmannen i Sør-Trøndelag og Sametingsrådet skal drøfte de økonomiske kostnadene ved en ombygging av avdelingen ved Ysterhaugen barnehage.</p>
<p>Samisk språk i Cizaš barnehage i Oslo</p>
<p>Bydel Grünerløkka ønsker å endre krav til språkkompetanse for personalet ved den samiske barnehagen Cizaš i Oslo. Forslaget innebærer at det er tilstrekkelig at 50 prosent av personalet per avdeling er samiskspråklige. Sametingsrådet har drøftet forslaget med representanter for bydelsutvalget på Grünerløkka. Rådet vil i sitt høringssvar fastholde at grunnbemanningen i barnehagen skal være 100 prosent samiskspråklige, og at samisk må være driftsspråk.</p>
<p>Barnehageseminar: Hverdagsspråk</p>
<p><span type="quote">«Hverdagsspråk i barnehagen»</span> var tema for Sametingets årlige barnehageseminar for samiske barnehageansatte 26. – 27. april, der omkring 50 fagfolk deltok. Seminaret er viktig for erfaringsutveksling, kompetanseheving og informasjon til barnehagene som arbeider med samisk språk og kultur. President Aili Keskitalo deltok på seminaret, og framholdt at  barnehagene representerer en av de viktigste språkarenaene for samiske barn.</p>
<p>6   Grunnopplæring</p>
<p>Hovedmål</p>
<list><p type="listitem">Den samiske befolkningen har kunnskap, kompetanse og ferdigheter som kreves for å bevare og utvikle samiske samfunn.</p>
</list><p>6.1 Den samiske elevens rettigheter og skolens innhold og verdigrunnlag</p>
<p>Videregående opplæring</p>
<p>Sametinget mottar mange henvendelser fra elever og foreldre om manglende og lite tilfredsstillende samiskopplæring. Troms fylkeskommune arrangerte konferanse i mars 2016 om samisk i den videregående skolen i Troms, der Sametingsrådet deltok. Sametingsrådet drøftet læremiddelsituasjonen for elever på videregående skole, og informerte om Sametingets handlingsplan for utvikling av læremidler 2015-2018 og fokus på å utvikle læremidler i samisk og design og duodji på alle tre samiske språk. Mangelen på samisklærere og manglende fjernundervisning som alternativ til tradisjonell undervisning ble også drøftet.</p>
<p>Sametingsrådet inviterte leder av Elevorganisasjonen til et arrangement 01.april, med møter og skolebesøk. På møtet deltok også leder for Sametingets ungdomspolitiske utvalg/SUPU. Ved besøk på Lakselv videregående skole og Samisk videregående skole i Karasjok møtte elevrådene og skoleledere. Tema for skolemøtene var samisk opplæring, om å være borteboer, trivsel og arbeid mot mobbing. Sametingsrådet opplevde det som svært nyttig å få informasjon og drøfte med elevene og skolene om deres utfordringer i skolehverdagen.</p>
<p>Sametinget har gitt innspill til rapporten fra Kunnskapsdepartementet <span type="quote">“Kunnskapssektoren sett utenfra”</span>, om:</p>
<list><p type="listitem">eierskapet til de samiske videregående skolene</p>
<p type="listitem">nasjonale sentre i opplæringen</p>
<p type="listitem">senter for internasjonalisering av utdanning/ SIU</p>
</list><p>Sametingsrådet mener eierskapet til de samiske videregående skolene bør videreføres som i dag, og at Senter for samisk i opplæringa gis status som et nasjonalt senter, samt sette senteret faglig og ressursmessig i stand til å drive faglig veiledning av de samiske skolene. Sametingsrådet ønsker en presisering i oppdragsbrevene til de øvrige nasjonale læringssentrene om at også de har ansvar for det samiske skoletilbudet. Sametingsrådet støtter at SIU får hovedansvaret for internasjonalisering av utdanning, som er spesielt viktig for de samiske områdene som er fordelt over fire land.</p>
<p>Sametingsrådet har bedt om en redegjørelse fra Kunnskapsdepartementet om status for arbeidet med nytt bygg for Samisk videregående- og reindriftsskole i Kautokeino. Departementet ønsker kostnadsnivået i Statsbyggs planer redusert, gjennom samlokalisering med andre statlige bygg, og reduksjon i estimert elevtall fra 150 til 115. Sametingsrådet er uenig med departementets vurderinger og følger dette opp.</p>
<p>Fremtidens skole</p>
<p>Regjeringen har utarbeidet stortingsmeldingen: <span type="quote">«Fag - Fordypning - Forståelse»</span> basert på Ludvigsenutvalgets innstilling NOU 2015:8 <span type="quote">«Fremtidens skole»</span>. Det er gjennomført konsultasjoner med regjeringen om stortingsmeldingen i mars i år, med enighet om status for samiskfaget, parallelle læreplanprosesser, eksamensordning i samisk, tradisjonskunnskap og synliggjøring av den samiske læringsplakaten. Sametingsrådets ønske om at meldingen også må sikre rammevilkårene for Senter for samisk i opplæringen, ble avvist. Departementet begrunnet dette med at det ligger utenfor meldingens mandat.</p>
<p>6.2 Trygt læringsmiljø.</p>
<p>Partnerskap mot mobbing</p>
<p>Sametingsrådet har besluttet å delta i Regjeringens nye satsning, Partnerskap mot mobbing. Dette arbeidet er i startfasen. Sametingsrådet deltok i april på workshop. Regjeringen vil senere lansere en tiltakspakke med konkretisert innhold. Opplagte temaer for partnerskapet de neste fem årene kan være: Mobbing i barnehagen. Digital mobbing. Identitetsbasert mobbing og krenkelser.</p>
<p>Sametinget og Læringsmiljøsenteret i Stavanger har hatt møte i april i og er enige om at Læringssenteret utarbeider en skisse for samarbeid for bekjempelse av mobbing. Læringsmiljøsenteret er nasjonalt kompetansesenter med forskning og bistand til barnehager, skoler, PPT.</p>
<p>Foreldrenettverk for grunnskolen/ FUG</p>
<p>Kunnskapsdepartementet har orientert Sametingsrådet i møte i april i år at planene om å etablere et samisk foreldrenettverk organisert under FUG ikke kan realiseres. Årsaken er ifølge departementet at FUG er departementets organ, og skal være et rådgivende organ for foreldrerådene.</p>
<p>Sametinget har i samarbeid med FUG over flere år forsøkt å få etablert et samisk foreldrenettverk under FUG. Under foreldreseminar i Tromsø i august 2015, i regi av FUG, ble det oppnådd enighet om å etablere et samisk foreldrenettverk og at FUG sekretariatet skulle bistå.</p>
<p>Samarbeid med aktuelle byer</p>
<p>Sametinget og Alta kommune arbeider med å etablere samarbeidsavtale. Sametingsrådet gjennomfører oppfølgingsmøter om avtalens punkter med Bodø kommune 31. mai og Oslo kommune 16. juni d.å.</p>
<p>Spesialpedagogiske saker</p>
<p>Senter for samisk i opplæringen har arrangert pedagogiske fagdager i Kirkenes , med tema <span type="quote">«Krafttak for samiske barn og unge»</span>. Sametingsrådets åpningstale omhandlet betydningen av østsamisk museum, læreplaner for samiske hørselshemmede, Ludvigsen-utvalget, fornying av læreplaner, og barnehagens betydning. Sametingsrådet var medfinansiør av fagdagene i 2016.</p>
<p>I Sametingets handlingsplan for utvikling av læremidler 2015-2018, er et av tiltakene etablering av rammeavtaler for utvikling av spesialpedagogiske læremidler. Overfor Statped i april i år orienterte Sametinget om at man nå utreder mulighet for inngåelse av rammeavtaler. Statped  ønsker å inngå en rammeavtale, men vurderer at deltakelse i prekvalifisering vil kunne medføre et uheldig konkurranseforhold med private forlag.</p>
<p>Det er i dag stort behov for kartleggingsmateriell for barn med særskilte behov, og Sametingsrådet mener statlige myndigheter må ta ansvar for utvikling av slikt materiell. Statped er i sitt tildelingsbrev ikke gitt særskilt ansvar for utvikling av kartleggingsmateriell. Men som følge av behovene, og ved å utvide forståelsen av begrepet læremidler, har Statped tatt initiativ til utvikling av kartleggingsmateriell. Sametingsrådet fortsetter arbeidet overfor departementet med å tydeliggjøre ansvaret for utvikling av samisk kartleggingsmateriell.</p>
<p>Sirkumpolart urfolkssamarbeid</p>
<p>Sametinget arrangerte Arctic Indigenous Education Conference 2016 i Kautokeino 14.-17. mars 2016. Konferansen hadde ca. 230 deltakere fra hele det sirkumpolare området (Sápmi inkludert russisk side, Grønland, Canada, Alaska). Også fra andre deler av verden var det kommet konferansedeltakere og forelesere. Konferansen inneholdt følgende tema:</p>
<list><p type="listitem">Digitale muligheter i urfolksutdanning</p>
<p type="listitem">Ny praksis i arktisk urfolksutdanning</p>
<p type="listitem">Revitalisering av språk</p>
<p type="listitem">Revitalisering av kultur</p>
</list><p>Samtidig med Arctic Indigenous Education Conference 2016 ble det arrangert ministermøte, hvor sametingspresident Aili Keskitalo og representanter fra regjeringen på Grønland og de kanadiske provinsene/territoriene Nunavut og Manitoba deltok. Partene underskrev avtale om samarbeid på utdanningsområdet, <span type="quote">“The Memorandum of Understanding on Cooperation on Circumpolar Indigenous Education”</span>. Avtalens formål er å styrke samarbeidet om urfolksutdanning i det sirkumpolare området. Samarbeidet omfatter konferanser som Arctic Indigenous Education Conference 2016 hvert tredje år. Ansvaret for å arrangere konferansen går på rundgang mellom parene. Andre former for samarbeid konkretiseres nærmere av avtalepartene.</p>
<p>Nedleggelse av skoletilbudet i Sirbma, Tana kommune</p>
<p>Tana kommune har vedtatt at skoletilbudet i Sirbma skole skal legges ned med virkning fra høsten 2016, og får dermed konsekvenser for det samiske skolesamarbeidet mellom Sirbma skole i Norge og Utsjok skole i Finland. Sametingsrådet møtte i perioden arbeidsutvalget for det grenseoverskridende samarbeidet mellom Sirbma- og Utsjok skole. Utvalget anfører at det blir lang skolevei for elever som bor i Sirbma, og at det eksisterende samarbeidet må koordineres annerledes dersom det skal bestå og utvikles.</p>
<p>Sametingsrådet har drøftet utfordringene med nedleggelse av samiske skoletilbud med representanter for Kunnskapsdepartementet, og etterlyser konsekvensutredninger i slike saker. Sametingsrådet vil følge opp saken med departementet.</p>
<p>Ordinære og særskilt tilrettelagte læremidler</p>
<p>Vi har mottatt søknader for kr. 58 272 360,- som Sametingsrådet tar sikte på å behandle i juni 2016. Søknadsfristen for tilskudd til ordinær og særskilt tilrettelagte læremidler var 15.03.16 og det er budsjettert kr. 20 725 000,- til denne ordningen.</p>
<p>Tilskudd til tradisjonell kunnskap og samisk utmarksbruk i grunnskolen</p>
<p>Søknadsfristen for tilskudd til prosjekt om tradisjonell kunnskap og samisk utmarksbruk i grunnskolen var 01.03.16. Det er budsjettert kr. 500 000,- til denne ordningen. Det er innkommet søknader for kr. 1 013 000,-, som behandles i juni.</p>
<p>7   Høyere utdanning og forskning</p>
<p>Hovedmål</p>
<list><p type="listitem">Utdanningstilbud og forskning som møter det samiske samfunnets behov og som bidrar til en ønsket samfunnsutvikling i Sápmi.</p>
</list><p>7.1 Samisk høyere utdanning</p>
<p>Samisk rammeplanutvalg for ny 5-årig masterutdanning for grunnskolelærerutdanning</p>
<p>Sametingsrådet møtte rammeplanutvalget 22. april i Tromsø. Utvalget informerte om sitt arbeid, og om lærerutdanning på sør- og lulesamisk. Samisk rammeplanutvalg leverte sitt forslag til Kunnskapsdepartementet 1. mai 2916.</p>
<p>Utvalget ytret ønske om årlige dialogmøter mellom Sametinget og lærerutdanningsinstitusjonene Sámi allaskuvla, UiT Norges arktiske universitet og Nord Universitet.</p>
<p>7.2 Samisk perspektiv i høyere utdanning på nasjonalt nivå</p>
<p>Rammeplan for femårige grunnskolelærerutdanninger</p>
<p>Konsultasjon om fastsetting av rammeplaner for femårige grunnskolelærerutdanninger 1-7 og 5-10, ble avholdt 6. mai. Det ble oppnådd enighet om tillegg under §2 Læringsutbytte, Generell kompetanse andre strekpunkt. Punktet lyder som følger, (i kursiv):</p>
<p><span type="quote">«Kandidaten kan styrke internasjonale og flerkulturelle perspektiver ved skolens arbeid, bidra til forståelse av  samenes status som urfolk  , stimulere til demokratisk deltakelse og bærekraftig utvikling»</span></p>
<p>Dialogmøte med Nord Universitet</p>
<p>Sametingsrådet hadde møte med Nord Universitet, Campus Levanger 4.februar. Sametingsrådet fikk orientering om samisk innhold i profesjonsutdanningene og om framtidig samarbeid med Nord Universitet, Bodø. Universitetet orienterte om mottatt støtte på 4,4 millioner kroner i støtte fra RFF Midt- Norge til forskningsprosjekt om sørsamisk kultur, næringsliv og historie og ansettelse av Phd-student med samisk språk-/kulturbakgrunn.</p>
<p>7.3 Samisk forskning</p>
<p>Árbediehtu</p>
<p>Sametingsrådet arrangerte 28. april 2016 seminar om etablering av et senter for samisk  tradisjonskunnskap. Seminaret ble arrangert i samarbeid med Sámi allaskuvla, og var en oppfølging av Sametingets budsjett for 2016, kap. 9.4 om avklaring av grunnlaget for opprettelsen av et permanent senter for samisk tradisjonskunnskap.</p>
<p>Representanter for Samisk museumslag, Sjøsamisk kompetansesenter, Deanu Instituhtta og De samiske samlingers museums- og historielag deltok. Oppfatningene rundt opprettelsen av et senter for samisk tradisjonskunnskap er ulike, fra motstand til aksept. Den videre prosessen vil avklare om det finnes grunnlag for opprettelse av et permanent senter.   Regionale forskningsfond</p>
<p>Nytt styre for det regionale forskningsfondet for Midt-Norge 2016-2019 er valgt. Sametingets representant er Nora Marie Brandsfjell, vararepresentant er Sigbjørn Dunfjeld. Styret for fondsregion Nord-Norge er ennå ikke oppnevnt. Finnmark fylkeskommune vil etter planen foreta sin oppnevning i fylkestinget 11. – 12. mai.</p>
<p>Sametingsrådet hadde møte med representantene oppnevnt av Sametinget til RFF Midt–Norge 3.februar. Tema var hvordan bedre informere og motivere samiske forskningsmiljøer til å søke på tilskudd i regi av RFF Midt- Norge.</p>
<p>Under møte med sekretariatsledelsen i RFF Midt-Norge 8.april var det enighet om å gjennomføre informasjonsmøter om RFF Midt Norge i sørsamisk område. Møtene vil omhandle forskningsfondet, ulike typer prosjekter, søknadsveiledning og identifisering av gode prosjekter i samarbeid med deltakerne. Nytt planleggingsmøte er 3.juni.</p>
<p>Sametingsrådet presenterte sametingsmeldingen om høyere utdanning og forskning under dialogmøte med Norges forskningsråd og de regionale forskningsfondene for Innlandet, Midt-Norge og Nord-Norge, 26. april i Karasjok. Meldingen utgjorde grunnlaget for drøftinger om satsing på samisk forskning, herunder Norges teknisk-naturvitenskapelige universitets – NTNUs rolle i samisk forskning.   7.4 Styrking av det samiske samfunnets kompetansebehov</p>
<p>Stipend for høyere utdanning</p>
<p>Sametingsrådet har lyst ut anbudskonkurranse om evaluering av stipend for høyere utdanning. Fristen for å komme med tilbud er 13. mai.</p>
<p>Andre møter</p>
<p>5. februar – møte mellom Sametingsrådet og Aajege. Sametingsrådet ble orientert om studiegivende språkopplæring og utviklings/formidlingsprosjekter som de hadde i sin portefølje.</p>
<p>18.-og 19. februar. Sametinget er observatør i nasjonalt råd for lærerutdanning (NRLU) og deltok på rådets møtet. Blant sakene var ny grunnskolelærerutdanning på masternivå og status for retningslinjearbeidet i treårige faglærerutdanningene. Kunnskapssenter for utdanning og Foreldreutvalget for grunnopplæring orienterte om sine virksomheter.</p>
<p>25. februar – møte mellom rektor ved Sámi allaskuvla og Sametingsrådet. Temaer for møtet var blant annet samisk sykepleieutdanning og seminar om etablering av senter for samisk tradisjonskunnskap.</p>
<p>7. mars – møte mellom Sametingets representant i brukerrådet for Kunnskapssenter for utdanning, Laila Oskarsson og Sametingsrådet. På møtet ble erfaringene fra arbeidet i brukerrådet drøftet. Brukerrådet ble oppnevnt i 2013 for 2 år. Det er Norges forskningsråd som står for oppnevningen, og det er ikke kommet informasjon om at nytt brukerråd skal oppnevnes.</p>
<p>11. mars – møte mellom representanter fra UiT Norges arktiske universitet, Sámi allaskuvla, fylkesmennene i Finnmark og Troms og Kautokeino kommune, og Sametinget. Møtet kom i stand etter initiativ fra utdanningsinstitusjonene og ble avholdt på campus Hammerfest. Temaet var sykepleieutdanning med samisk som undervisningsspråk i samarbeid mellom Norges arktiske universitet og Sámi allaskuvla. Målet er å starte opp i januar 2018.</p>
<p>17. – 18. mars deltok Sametingsrådet i møte med Nasjonal fagstrategisk enhet for samisk høyere utdanning og forskning. Et av temaene som ble drøftet var samarbeid om den nye  femårige grunnskolelærerutdanningen.</p>
<p>Sametingsrådet deltok 19. april på møte med Kunstfakultetet ved UiT Norges arktiske universitet og samisk komponistforening. Tema var utvikling av valgemne i samisk musikk/joik for bacherlorstudenter i musikk ved fakultetet.</p>
<p>8   Helse og sosial</p>
<p>Hovedmål</p>
<list><p type="listitem">Likeverdige helse- og sosialtjenester til det samiske folk, som tar utgangspunkt i samisk språk og kultur. Tjenestene skal være tilpasset det samiske folks rettigheter og behov.</p>
</list><p>Sametingets rapportering til FN ekspertmekanisme for urfolks rettigheter. (EMRIP)</p>
<p>Sametinget har etter anmodning fra FN ekspertmekanisme for urfolks rettigheter rapportert på retten til helse og urfolk, med særskilt fokus på barn og unge. Sametingsrådet valgte i sin rapportering også å ha et fokus på manglende samisk medvirkning og selvbestemmelse innenfor helse. Samisk representasjon i beslutningsorganer er nødvendig for å sikre at samiske pasienter får likeverdige tjenester, og også en forutsetning for å ivareta retten til helse for samiske barn og unge. Videre rapporteres det på manglende mulighet til å bruke samisk innenfor helse- og sosialtjenesten, manglende dokumentert kunnskap om tjenestetilbudet til samiske pasienter, og manglende dokumentert kunnskap om fornorskningens konsekvenser for helse og levekår.</p>
<p>Vedrørende samiske barn og unge har Sametinget rapportert manglende dokumentert kunnskap om samiske barn og unges helse og levekår, og manglende tilgjengelighet til helsetjenestetilbud med nødvendig kunnskap om samiske barn og unges utfordringer. Videre er det vist til områder som mobbing og diskriminering, stigmatisering og hets gjennom sosiale media, og andre faktorer som påvirker barn og unges psykiske helse. Deriblant hvordan utfordringer innenfor tradisjonelle næringer påvirker barn og unges helse. Sametinget har også valgt å trekke frem manglende kunnskap om helse og levekår hos barn og unge under barnevernets omsorg.</p>
<p>Oppnevning lokale og regionale helseforetak</p>
<p>I 2016 er det valgt nye styrer og styreledere i regionale og underliggende helseforetak. I regionale helseforetak velges styrer og styreledere av minister i foretaksmøter, uten invitasjon til medvirkning.</p>
<p>For underliggende helseforetak i Helse Nord sendte Sametingsrådet innspill til styremedlemmer, men dette ble ikke fulgt opp slik Sametinget ønsket. Sametingsrådet har beklaget dette for styret i Helse Nord, og påpekt at dette ikke er i tråd med internasjonale konvensjoner som Norge har forpliktet seg til. Sametinget vil følge dette opp i dialog med helse Nord RHF</p>
<p>Fremtidig organisering av spesialisthelsetjenester til samiske pasienter</p>
<p>Samisk legeforening søkte om støtte fra Sametinget til å gjennomførte en utredning om organisering av spesialisthelsetjenester til det samiske folk. I utredningen, som ble  gjennomført av Johan Ailo Kalstad, gis det en gjennomgang samisk medbestemmelse og medvirkning innenfor dagens organisering av tjenestetilbud til samiske pasienter. Det gjøres også en vurdering av alternative organiseringsmuligheter for fremtidig spesialisthelsetjeneste til samiske pasienter. Rapporten er presentert for Sametingsrådet. Sametingsrådet vil presentere en sak om fremtidig organisering av spesialisthelsetjenester for plenum høsten 2016.</p>
<p>Grenseoverskridende samarbeid innenfor helse</p>
<p>Sametinget har hatt møter med Sametinget i Finland om helsepolitiske utfordringer og felles problemstillinger. Finske kommuner er i en stor omstillingsfase som berører alle felt. Deriblant er det store endringer innenfor helsefeltet, der ansvar for helsetilbud sentraliseres i større grad. Sametinget i Finland er bekymret for helsetilbudet til den samiske befolkningen, og ønsker å drøfte dette med Sametinget i Norge. På møtet ble samarbeid over landegrenser diskutert, og også fra finsk side er det store forventninger til oppbygging av samisk helsepark. SPR behandlet sak om grenseoverskridende samarbeid av samiske helsetjenester mellom Norge, Sverige og Finland på styremøte i Murmansk 11.4.16. hvor det ble vedtatt at grenseoverskridende samarbeid innenfor helse løftes til nordisk ministernivå.</p>
<p>Seminar: Fornorskning og helse</p>
<p>Sametingsrådet har deltatt på seminaret <span type="quote">«Fornorskning og helse - fortellinger om tap, smerte, håp og forsoning»</span> som Árran julevsáme guovdásj og SANKS arrangerte på Drag. På seminaret ble det satt søkelys på fornorskningens konsekvenser for helse og levekår gjennom innlegg fra forskere, fagfolk, og personlige fortellinger. Sametingsrådet sa i sin åpningstale at man må få et større fokus på fornorskingsprosessene som har foregått, og som til dels enda fremkommer. Det er nødvendig både i et historisk perspektiv og for forståelse av dagens samiske samfunn og våre utfordringer innenfor flere felt. Sametingsrådet viste også til at dette må gjøres gjennom en fornorskingskommisjon, og vi selv må være aktive i å beskrive og frembringe kunnskap om konsekvensene av fornorskingspolitikken. Sametingsrådet vil fortsette arbeidet med de ulike sider av fornorskingspolitikkens konsekvenser.</p>
<p>Situasjon til samer med funksjonsnedsettelse</p>
<p>Universitetet i Tromsø, campus Harstad har gjennomført et forskningsprosjekt der formålet har vært å øke forståelsen for situasjonen til samer med funksjonsnedsettelser gjennom å avdekke opplevelser av egen hverdag og viktige overganger i livet, samt mulighet for deltakelse i demokratiske prosesser Sametingsrådet har deltatt med innlegg på lanseringsseminar for prosjektet. Sametingsrådet viser til at vi har lite dokumentert kunnskap om hvilke utfordringer samer med funksjonsnedsettelser møter. Noe som medfører at det er det utfordrende å forme en politikk som ivaretar denne gruppas behov på en god måte. Dette er en problemstilling som Sametinget også har løftet for sentrale myndigheter. Forskningsprosjektet resultater er et viktig bidrag i vårt arbeid for å fremme rettighetene til samer med funksjonsnedsettelser og vil følges opp gjennom Sametingsrådets arbeid innenfor likestilling.</p>
<p>Spesialisthelsetjenester til samiske pasienter</p>
<p>I etterkant av at det ble oppnådd enighet om en strategisk videreutvikling av spesialisthelsetjenesten til samiske pasienter i nasjonal helse og sykehusplan, der Helse Nord fikk i oppdrag å ivareta dette, har Sametingsrådet jobbet videre med å sikre utvikling av tjenestetilbudet til samiske pasienter. Arbeidet innebærer prosesser med flere helse -aktører  både sentralt, regionalt og lokalt.</p>
<p>Sametingsrådets møte med helseministeren</p>
<p>Sametingsrådet og helse- og omsorgsminister har avtale om årlige dialogmøter. Møtet erstatter ikke politiske konsultasjonsmøter på enkeltsaker/temaer som meldes inn til konsultasjoner. På årets møte ble det satt fokus på samisk medvirkning og medbestemmelse innenfor spesialisthelsetjenesten. Sametinget viste til prosessene i forbindelse med styreutnevninger til regionale og underliggende helseforetak, som ikke er i tråd med internasjonale konvensjoner som Norge har forpliktet seg til. Dette medfører at det samiske folk ikke har reell påvirkning og medbestemmelse i forhold til utvikling av eget helsetjenestetilbud. Regjeringens syn er derimot at oppnevning til regionale helseforetak ikke skal ha politisk påvirkning, og utnevnes derfor av helseforetaksmøter hvor helseminister deltar.</p>
<p>Sametingsrådet viste videre til hvordan valg av organisering innenfor spesialisthelsetjenesten påvirker helsetilbudet til samiske pasienter, og at det også er behov for en gjennomgang av hvordan spesialisthelsetjenestene til samiske pasienter skal organiseres. Sametingsrådet ba derfor om at det opprettes et underutvalg til Kvinnsland-utvalget som får som oppgave å vurdere organisering av spesialisthelsetjenesten til samiske pasienter. Sametingsrådet har ikke mottatt tilbakemelding på dette.</p>
<p>Møte med Helse nord RHF og Finnmarksykehuset HF</p>
<p>Sametingsrådet har også hatt flere møter med styret i Helse nord, der temaet har vært Helse Nords ansvar for strategisk videreutvikling av spesialisthelsetjenesten til den samiske befolkningen. For Sametingsrådet er videreutvikling av fremtidig Samisk helsepark, som også gir tilbud til samiske pasienter uavhengig av bosted, en vesentlig del av dette arbeidet. Sametingsrådet er fornøyd med at Helse Nord RHF har igangsatt prosesser for å møte oppdraget, og at samisk fagmiljø involveres.</p>
<p>Finnmarksykehuset HF får gjennomføringsansvar for store deler av tilbudet til samiske pasienter. Sametingsrådet har hatt møte med styreleder og direktør i foretaket både for å klargjøre Sametingets forventninger til videre utvikling av spesialisthelsetjenestetilbudet til samiske pasienter, og bli informert om pågående prosesser og planer.</p>
<p>Møte med Finnmarkssykehuset om tolkeprosjektet</p>
<p>Sametinget har hatt møte med Finnmarkssykehuset vedrørende videreføring av tolkeprosjektet Prosjektet skal foreløpig utprøves ved klinikk Hammerfest. Sykehuset jobber nå med å få ut informasjon om tilbudet, både til pasienter, avdelinger og kommuner, og har blant annet hatt informasjonsmøte med Kautokeino kommune og Sametingets eldreråd. Finnmarksykehuset vil avvente resultater og erfaringer fra Klinikk Hammerfest før dette utvides til flere sykehus</p>
<p>Eldrerådet</p>
<p>Sametingets eldreråd har i perioden avholdt et møte på Sortland og ett møte i Kautokeino. Eldrerådet har blant annet behandlet saker som mangel på samisktalende logopeder, pasientreiser og ledsagere, tolketjenester, tapt skolegang / fornorskingspolitikkens følger. Eldrerådet ber Sametingsrådet jobbe videre med disse sakene. Sametingets eldreråd har også gitt innspill til Sametingets melding om kulturminnevern.</p>
<p>Eldrerådet har videre hatt møte med Sortland kommunes eldreråd vedrørende eldre sin situasjon i kommunen, og besøkt kommunens bo– og rehabiliteringssenter der kommunen orienterte om drift og aktiviteter, og eldrerådet kom med innspill på samiske aktiviteter. I Kautokeino møtte eldrerådet Kautokeino kommune og eldreråd, og besøkte det nye omsorgssenteret. I denne forbindelse ble det videre avholdt møte med Statens seniorråd, Nordland pasient- og brukerombud og tolkeprosjektet ved Finnmarkssykehuset. Det ble også arrangert et åpent informasjonsmøte med Statens sivilrettsforvaltning.</p>
<p>Supplering av eldrerådet</p>
<p>Olaf Hansen, Tana har bedt om å få fratre som medlem av Sametingets eldreråd. Nytt medlem i eldrerådet er valgt Ingolf Kvandahl. Som varamedlem er Hans Eriksen, Tana oppnevnt</p>
<p>Samiske barn i fosterhjem</p>
<p>Sametinget har i denne perioden mottatt flere meldinger der samiske barn er blitt plassert i ikke – samiske fosterhjem. Sametingsrådet mener dette er svært bekymrende, særlig fordi det fremkommer at barnevernstjenesten på alle nivå har manglende kunnskaper om samiske barns rettigheter og behov, og om de forpliktelser Norge har med hensyn til ivaretakelse av urfolks barns rettigheter, deriblant jfr Barnekonvensjonen.</p>
<p>Sametinget har tidligere løftet opp oppfølging av samiske barns rettigheter i sentrale prosesser som forskrift på tilsyn i fosterhjem og barnevernsinstitusjoner, rett til talsperson med kompetanse i samisk språk og kultur, samisk representasjon i lovutvalg for revidering av barnevernsloven og andre. Dette har gitt varierende resultater. Sametingsrådet ser behov for å satse ytterligere på at samiske barns rettigheter ivaretas når det er under barnevernets omsorg. Sametingsrådet vil møte Barne- og likestillingsministeren for å drøfte utfordringer og fremtidige grep som kan sikre at samiske barns rettigheter følges opp når det er under barnevernets omsorg. Manglende dokumentert kunnskap om livssituasjon og levekår for samiske barn som er/har vært under barnevernets omsorg vil være et av temaene. Sametingsrådet vil også møte Barneombudet for å drøfte hvordan barneombudet kan bistå til at samiske barns rettigheter ivaretas innenfor barnevernet. Sametingsrådet planlegger videre et møte med Bufetat og fylkesmenn der fylkesmannens tilsynsrolle ovenfor kommunenes barneverntjenester vil være et av temaene</p>
<p>Sametingsrådet ser også behov for å gå i dialog med samiske fagressurser på barnevernfeltet. Dette for å drøfte innhold og utfordringer for et samisk tilrettelagt barnevern, økt kompetanse om samiske barns rettigheter i utdanningsløp, og styrking av samisk forskning/forskningsmiljø innenfor temaet. Videre er det behov for å øke tilgangen på samiske fosterhjem i alle deler av Sapmi. Sametinget vil bidra til at flere ønsker/føler ansvar for ivaretakelse av samiske barn som trenger fosterhjem.</p>
<p>Fosterhjemsmeldingen</p>
<p>Sametingsrådet har konsultert på regjeringens melding om fosterhjem. Samiske barns rettigheter jfr norsk lov og internasjonale konvensjoner som Norge har forpliktet seg til, er lagt til grunn for Sametingets innspill. Sametinget er ikke fornøyd med hvordan samiske barns rettigheter synliggjøres og ivaretas i fosterhjemsmeldingen. Dette omhandler blant annet om hvordan samiske barns rettigheter synliggjøres og ivaretas i overordnede prinsipper og rammer for barnevernet, og i valg, godkjenning og veiledning av fosterhjem. Ivaretakelse av samiske barns språklige og kulturelle rettigheter ivaretas heller ikke i meldingens foreslåtte  tiltak.</p>
<p>Kvalitet og strukturreformen i barnevernet</p>
<p>Sametingsrådet er invitert til gi innspill til høringsutkast for kvalitet og strukturreformen innen barnevernet. I høringsutkastet fremgår det at kommunenes ansvar og rolle innenfor barnevernet skal styrkes. Statlige oppgaver og plikter i barnevernet, både med hensyn til veiledning, rekruttering av fosterhjem og institusjonstiltak vil endres. Sametinget har gitt tilbakemelding på at våre erfaringer med kommunenes manglende kunnskap egen samisk befolkning, også skaper bekymringer for hvordan samiske barns rettigheter under barnevernets omsorg vil følges opp. Høringsutkastet har ikke vurdert hvilke konsekvenser foreslåtte strukturendringer kan ha for samiske barn under barnevernets omsorg. Sametingsrådet har bedt om konsultasjoner på kvalitets- og strukturreformen med påfølgende endringer i barnevernsloven i etterkant av høringsprosessene.</p>
<p>Alta 2017 - 4TH International Indigenous Voices In Social Work Conference</p>
<p>Institutt for barnevern og sosialt arbeid, UIT campus Alta vil i juni 2017 arrangere den 4 internasjonale urfolkskonferanse: <span type="quote">«4TH International Indigenous Voices In Social Work Conference»</span>.</p>
<p>Etter anmodning har Sametingsrådet hatt møte med styringsgruppen for konferansen der Sametingets bidrag til konferanse, og muligheten til å fronte konferanse i forbindelse med Tråante 2017 ble diskutert. Sametingsrådet er positiv til konferanse da dette også bidrar til å løfte fokuset på samisk barnevern, og vil være i videre dialog med arrangørene av Alta 2017.</p>
<p>Studietur Melbourne</p>
<p>I forbindelse med Sametingets arbeid med utvikling av etiske retningslinjer for samisk helseforskning, gjennomførte Sametingsrådet, sammen med senter for samisk helseforskning og Sanks, et besøk ved Universitet i Melbourne, avdeling for urfolks studier. I Australia er det utviklet egne etiske retningslinjer for forskning på urfolk. Retningslinjene blir jevnlig revidert for å reflektere utviklingen i samfunn og forskning. Disse inkluderer blant annet rettigheter i tradisjonell kunnskap og tradisjonelle kultur uttrykk, og etablering av avtaler og protokoller mellom urfolk og forskere så vel som nye utbygginger i digitaliserings, data og informasjonsbehandling, som har betydning for urfolk Dette er også aspekter som er viktig i utvikling av retningslinjer for samisk helseforskning, og for Sametinget er det derfor viktig å få en gjennomgang på hvordan deres prosesser gjennomføres i utvikling og revidering av retningslinjer.</p>
<p>Sametinget benyttet også anledningen til en gjennomgang av ulike helseutfordringer og forskning i forbindelse med dette. Blant annet et større forskningsprogram (“ The first 1000 days “) på kunnskap om barns helse og levekår, noe som også er en utfordring for det samiske samfunnet der vi mangler denne type kunnskap om våre barn og unge. Med tanke på at samiske pasienter ofte opplever et lite tilrettelagt helsetilbud ønsket Sametingsrådet også ideer og eksempler hvordan helsetjenester til urfolk kan organiseres. Sametingsrådet besøkte derfor også Victorian Aborigian health service, -et helsetjenestetilbud spesielt tilrettelagt for urfolk.</p>
<p>Etniske retningslinjer for samisk helseforskning</p>
<p>I sak SP 017/12 - Sametingets behandling av samiske rettigheter i den bioteknologiske  utviklingen ble det løftet et behov for å vurdere å etablere et forskningsetisk reglement på området. Sametingsrådet har startet et arbeid for å utarbeide etiske retningslinjer for samisk helseforskning og bruk og forvaltning av samisk humant biologisk materiale. Det er nedsatt et arbeidsutvalg bestående av representanter fra samisk helsefaglig forskningsmiljø og juridisk ekspertise. Sametinget bidrar med sekretariatfunksjoner for utvalget. Sametingsrådet legger urfolksrettigheter nedfelt i ILO konvensjon nr 169, FNs erklæring om urfolks rettigheter og andre aktuelle internasjonale konvensjoner, til grunn for arbeidet. Utfra dette har utvalget fått følgende mandat:</p>
<list><p type="listitem">Utarbeide utkast til etiske retningslinjer for samisk helseforskning inkludert forskning der samisk humant biologisk materiale inngår</p>
<p type="listitem">Identifisere og drøfte av utfordringer ved lagring og råderett over samisk humant biologisk materiale</p>
<p type="listitem">Drøfte av etiske problemstillinger som de etiske retningslinjene må omfatte</p>
<p type="listitem">Drøfte juridisk status for retningslinjene</p>
<p type="listitem">Vurdere videre behandling av retningslinjene nasjonalt og internasjonalt</p>
</list><p>Arbeidsutvalgets medlemmer bestå av:</p>
<list><p type="listitem">Utvalgsleder: Prof. Siv Kvernmo, UIT Norges Arktiske universitet, Institutt for klinisk medisin</p>
<p type="listitem">Dr. med Ann Ragnhild Broderstad, UIT –Senter for samisk helseforskning</p>
<p type="listitem">Dr juris og Prof. Kirsti Strøm Bull, Det juridiske fakultet, UIO</p>
<p type="listitem">Post.doc Bent Martin Eliassen, UIT - Senter for samisk helseforskning</p>
<p type="listitem">Dr. Heidi Anita Eriksen, Kommunelege Utsjok, Lege i spesialisering SáNáG - Karasjok</p>
<p type="listitem">Advokat May Britt Rossvoll, Kontorsjef Regionalt etisk komite for medisinsk og helsefaglig forskningsetikk, Tromsø (REK Nord)</p>
<p type="listitem">Psykolog Jon Petter Stoor, SANKS/SáNáG, prosjektleder – Sametinget i Sverige</p>
</list><p>9   Arealer og miljø</p>
<p>Hovedmål</p>
<list><p type="listitem">En bærekraftig forvaltning av natur- og ressursgrunnlaget for samisk kultur, næringsutøvelse og samfunnsliv.</p>
</list><p>Sametingsmelding om areal og miljø</p>
<p>Sametingsrådet har utarbeidet og oversendt utkast til Sametingsmelding om areal og miljø til plenumsledelsen. Meldingen er basert på en grundig medvirkningsprosess og kunnskapsinnhenting.</p>
<p>I februar 2015 arrangerte rådet innspillmøter på Røros, Kautokeino, Evenes og Varangerbotn. Oppmøtet varierte mellom 10 og 20 deltakere. Innspillene fra møtene er lagt ved som vedlegg til meldingen.</p>
<p>Ressursgruppa for utmarksbruk har avsluttet sitt arbeid og levert rapporten <span type="quote">«Meachcci – et grunnlag for identitet, kultur, og birgejupmi. Rapport fra Sametingets arbeidsgruppe for utmark.»</span> Rapporten har vært en del av kunnskapsgrunnlaget til areal- og miljømeldingen. Rapporten blir oversatt til nordsamisk.</p>
<p>Artikkelsamlingen <span type="quote">«Perspektiver til fremtidig areal- og miljøpolitikk i Sápmi»</span> er også ferdigstilt. Samlingen består av temaartikler om hvilke utfordringer det samiske samfunnet står ovenfor i areal- og miljøpolitikken de kommende årene. Artikkelsamlingen er publisert i trykt og elektronisk format og er tilgjengelig på www.sametinget.no.</p>
<p>9.1 Forvaltning av arealer</p>
<p>Kontaktmøte mellom Sametinget og Statskog SF</p>
<p>Det årlige kontaktmøtet etter samarbeidsavtalen mellom Sametinget og Statskog SF ble gjennomført i Tromsø den 18.04.16. Partene drøftet status for Statskogs arronderingssalg og salg av skoger. Andre temaer var oppfølging av samerettsutvalget II, herunder statsallmenningslovutvalget. Partene drøftet også ordninger for gjensidig nytteverdi, og muligheter for at det kan ses i sammenheng med framtidige løsninger for tilsvarende ordninger i Finnmark fylke.</p>
<p>Videre ble saksgang og avklaringer til skogsdrift i reindriftsområder gjennomgått med bakgrunn i saker fra Troms og Engerdal. Samt prosesser knyttet til rettighetsforhold i Indre Kvænangen og grunndisponeringstiltak i Linnajavri i Hamarøy og Nasafjellet i Rana. Møtet var preget av en felles forståelse for hverandres arbeidsområder, og det var enighet om at utfordringer knyttet til enkeltsakene burde kunne løses med bedre dialog mellom grunneier, bruker og myndigheter. Statskog SF hadde ingen nye planer om grunndisponeringer, og bruk og utnytting av de fornybare ressursene på eiendommene vil videreføres innenfor dagens rammer.</p>
<p>Status for oppdrett ved Spildra Øst</p>
<p>Sametinget fremmet innsigelser til oppretting av akvakulturanlegg ved Spildra Øst, med hensynet til samisk næring og kultur som begrunnelse. Innsigelsen ble fremmet i forbindelse med behandling av kystsoneplanen for Kvænangen kommune i 2004 og 2013. Kvænangen kommune vedtok på bakgrunn av lokale og regionale fiskeriinteresser å ikke ta Spildra Øst inn i sin kystsoneplanen da den ble vedtatt i 2014.</p>
<p>I april 2015 søkte Marin Harvest om dispensasjon fra planen for å opprette et akvakulturanlegg ved Spildra Øst. Etter høring vedtok Kvænangen kommune 13.11.15 å gi dispensasjon. Sametinget klaget vedtaket om dispensasjon. I tillegg er det fremmet en rekke klager fra lokale fiskarlag og miljøorganisasjoner. Klagen ble behandlet i Kvænangen kommunestyre 27.04.2016, og vedtaket innebærer det gis dispensasjon til oppdrettsanlegg ved Spildra Øst. Sametingets klage på dispensasjonen skal nå behandles av Fylkesmannen.</p>
<p>9.2 Naturressurser</p>
<p>Vindkraftutbygging på Fosen</p>
<p>Sametingsrådet har siden sist plenum fulgt opp vindkraftsaken i Fosen ved å møte Fylkesmennene v/ Inge Ryan og Brit Skjelbred i Trøndelag om situasjonen for reindrifta i området. På møtet møtte også representanter fra Nord gruppen i Fosen reinbeitedistrikt. Etter møtet har fylkesmennene i Trøndelag sendt et brev til Olje- og energidepartementet. I brevet bes departementet bidra til å forbedre den mangelfulle dialogen mellom reindriften og utbyggerne. Sametingsrådet har bedt om et møte med Fosen vind DA. Statkraft har aksjemajoriteten i selskapet, og har som et statlig selskap klarer forpliktelser til å følge opp  FNs veiledende prinsipper for næringsliv og menneskerettigheter, både i forhold til eget samfunnsansvar og etiske retningslinjer.</p>
<p>Status for innsigelser i en rekke kraftsaker</p>
<p>NVE har nå avslått konsesjon for utbygging av Kvitfors kraftverk i Narvik kommune. NVE har lagt vekt på hensynet til reindrift i vurderingen. Sametingsrådet fremmet innsigelse i saken under høring i 2013, og et innsigelsesmøte mellom Sametingsrådet og NVE er gjennomført.</p>
<p>NVE har tatt til følge to av Sametingsrådets tre innsigelser i 2014 mot etablering av småkraftverk i Senja og Sørreisa. Innsigelsene angår utbygginger som vil berøre sentrale områder for kalving og flytte- eller trekkveier. Sametingsrådets innsigelse mot utbygging av Øvre Tømmerelva i Sørreisa ble ikke tatt til følge i NVEs konsesjonsbehandling. Det er gjennomført konsultasjoner i disse sakene. Utbygginga i Sørreisa berører også kalvingsland og flytte- og trekkveier og vil medføre opprustning av veier og økt menneskelig ferdsel. Denne saken vurderes nå klaget til Olje- og energidepartementet.</p>
<p>Sametingsrådet fremmet 1.4.2016 innsigelse mot utbygging av 4 småkraftverk og utbygging og utvidelse av to større vannkraftverk i Storfjord kommune. Sakene er nå til behandling hos NVE. Innsigelsen er fremmet med bakgrunn i manglende helhetlig utredning og hensyn til reindrift, som er under stadig press av eksisterende og planlagte tiltak. Det er bedt om konsultasjoner og at det utføres en helhetlig utredning av de samla konsekvensene for eksisterende og planlagte tiltak innafor de berørte reinbeitedistriktene. I tillegg har Sametingsrådet bedt NVE om å vurdere tiltakene i henhold til kriteriene i Konvensjonen om sivile og politiske rettigheter, artikkel 27.</p>
<p>9.3 Naturmangfold</p>
<p>Vårjakt på ender og etablering av nasjonalparkstyre</p>
<p>President Aili Keskitalo og sametingsråd Thomas Åhrén møtte 25. april ordfører Johan Vasara og varaordfører Anders S. Buljo i Kautokeino kommune. Tema var vårjakt på ender i Kautokeino, og etablering av nasjonalparkstyre i Øvre-Anarjohka nasjonalpark.</p>
<p>Sametingsrådet og kommunen er enige om at gjeldende forskrift for vårjakt på ender ikke er i tråd med praksis og sedvane, verken når det gjelder omfang av jakta og avgrensning av jaktområdet. Sametingsrådet tar opp saken i det halvårlige møtet med kommunal- og moderniseringsminister Jan Tore Sanner. I tillegg har Sametingsrådet oversendt et brev til Klima- og miljødepartementet om årets med krav om at årets kvoter ikke innskrenkes fra nivået fastsatt i den gjeldende forskrifta, og med en anmodning om at departementet snarest informerer Finnmarkseiendom og Kautokeino kommune om årets kvoter.</p>
<p>Øvre-Anarjohka nasjonalpark</p>
<p>Sametingsrådet og Kautokeino kommune ønsker lokal forvaltning for Øvre-Anarjohka nasjonalpark. Verneområdestyrene består av representanter av berørte kommuner, fylkeskommune og Sametinget. Andelen av samisk representasjon i styret er gjenstand for konsultasjon mellom Sametinget og Miljødirektoratet. For Sametingsrådet er det viktig at forvaltning av verneområder er godt lokalt forankret hos de berørte kommuner og samiske lokalsamfunn. Sametingsrådet har derfor bedt om innspill fra både Kautokeino og Karasjok  kommune om den samiske representasjonen i verneområdestyret. Arktisk råd</p>
<p>SAO-møte, Arktisk råd</p>
<p>Sametingsrådet deltok i Norges delegasjon på SAO-møte på embetsnivå den 16-17 mars i Fairbanks, Alaska. USA har formannskapet i Arktisk råd fram til våren 2017, avholdt tematiske diskusjoner på temaer som klimaendringer, helse i Arktisk og fremtidig samarbeid innenfor olje og gass, i tillegg til rapporteringer fra arbeidsgruppene og de vanlig dagsordenpunktene.</p>
<p>Hoveddelen av møtet gikk med til en bred og god diskusjon om klimasamarbeid mellom de arktiske landene i lys av klimaavtalen fra COP 21 i Paris. Både globale konsekvenser og konsekvenser for miljø og samfunn i Arktis ble drøftet, herunder klimatilpasning. Paris-avtalens skjerpede mål for temperaturstigningen vil kreve større utslippsreduksjoner av klimagasser. Dette gjelder også for kortlivede klimadrivere som er et viktig tema for Arktisk råd. Rammeverksdokumentet til ekspertgruppen for å redusere utslipp av svart karbon (sot) og metan må følges opp. Samt at det er viktig å videreføre arbeidet med utredninger om klimaendringene i Arktis og hvilke konsekvenser de har i og utenfor regionen.</p>
<p>10   Kulturminnevern</p>
<p>Hovedmål</p>
<list><p type="listitem">Dokumentere, formidle og forvalte kunnskapen om fortida og for framtida, som samiske kulturminner og kulturmiljøer representerer.</p>
</list><p>Prosjekt registrering av samiske bygninger</p>
<p>Sametinget har i februar 2016 hatt informasjonsmøter i Lyngen og Nordreisa kommuner om registrering av samiske bygninger i Nord-Troms. Hensikten var å forberede befaringene som skal gjennomføres i disse kommunene i løpet av sommeren 2016. Møtene frambragte informasjon som skal bearbeides og gi oversikt over mulige samiske bygninger. Innbyggere i Lyngen og Nordreisa ble slik gjort kjent med registreringsprosjektet før det skal sendes ut brev med befaringsvarsel. Eiere av mulige samiske bygninger vil motta befaringsvarsel. Det vil også organiseres et møte i juni 2016 for eierne.</p>
<p>Framtidig forvaltning av samiske bygninger</p>
<p>Sametinget hadde i uke 11 arbeidsmøte med Riksantikvaren og Klima og miljødepartementet. Tema på møtet var differensiert forvaltning av automatisk fredede samisk bygninger og kulturminnelovens 100-års grense for automatisk fredning.</p>
<p>Skjøtsel og tilrettelegging</p>
<p>Sametinget arbeider med følgende prosjekter for skjøtsel og tilrettelegging av kulturminner innen Riksantikvarens bevaringsprogram for arkeologiske kulturminner:</p>
<list><p type="listitem">Etablering av kultursti og sikring av kulturminner på Spildra i Kvænangen kommune i Troms. I samarbeid med Troms fylkeskommune og Spildra grendelag.</p>
<p type="listitem">Restaurering av gravminner på Skorpa og Nordstraumen kirkegårder i Kvænangen kommune, i samarbeid Nord-Troms museum.</p>
<p type="listitem">Skilting og tilrettelegging på Saltfjellet i Nordland. I prosjektet inngår ulike  pitesamiske kulturminnelokaliteter som ligger ved E6 og er tilgjengelige med bil, i samarbeid med Saltdal kommune, Nordland Nasjonalparksenter, Midte Nordland nasjonalparkstyre, Statskog, Saltfjellet reinbeitedistrikt, Statens vegvesen og den lokale sameforeningen.</p>
<p type="listitem">Skilting og skjøtsel av kulturmiljø i Trollholmsund i Porsanger kommune. I samarbeid med Porsanger kommune.</p>
</list><p>Kula</p>
<p>Sametinget har i mai deltatt på Riksantikvarens befaring av ulike kulturlandskap i søndre og midtre Troms. Sametingsrådet har valgt ut 8 samiske kulturlandskap i Troms som forslag til Riksantikvarens utvelgelse av kulturhistoriske landskap av nasjonal interesse. Disse skal inngå i et register for kommuner og sektorer med formål å ivareta viktige landskapsverdier.</p>
<p>Helleristninger på Gamnes/Geresválla, Sør-Varanger kommune</p>
<p>Riksantikvaren ga 2.februar i år tillatelse til etablering av oljeomlastningsterminal på Gamnes/Geresválla, under forutsetning om at bergkunstlokaliteten sikres forsvarlig i anleggsfasen. Riksantikvaren forutsetter at det i detaljreguleringen avsettes tilstrekkelige hensynssoner, og at Finnmark fylkeskommune og Sametinget gir nødvendige innspill til avgrensning av hensynssonene, i samråd med Riksantikvaren.</p>
<p>Riksantikvaren forutsetter at kulturminneforvaltningen og Tromsø museum sikres adgang til området for å utføre nødvendig forsknings- og forvaltningsarbeid, under forutsetning at gjeldende sikkerhetskrav etterleves. Også andre besøkende skal ha adgang etter avtale med eier/bruker av terminalanlegget. I samarbeid med tiltakshaver skal det planlegges og etableres nødvendige fysiske tilretteleggingstiltak som gjør formidling av bergkunstlokaliteten på stedet mulig. Riksantikvaren vil senere fastsette vilkårene i detalj i når prosjektplan og budsjett foreligger.</p>
<p>Etter funnet av bergkunstlokaliteten på Gamnes/Geresválla sommeren 2015 i planområdet for Norterminal, har det vært avholdt tre samordningsmøter om funnet, 10.sept. og 30 nov. i 2015 samt 13.jan. 2016. Sametingsrådet fremmer sine innspill til hensynssoner for bergkunstlokaliteten når arbeidet med detaljreguleringsplanen for Gamnes/Geresválla starter.</p>
<p>11   Næring</p>
<p>Hovedmål</p>
<list><p type="listitem">Et sterkt og allsidig næringsliv som bygger på og tar hensyn til samisk kultur, natur og miljø, og danner grunnlaget for livskraftige lokalsamfunn der mennesker ønsker å bo.</p>
</list><p>10.1 Rammebetingelser i primærnæringene</p>
<p>Reindrift</p>
<p>Sametingsrådet hadde møte med Samferdselsdepartementet om togpåkjørsler av rein 18.04.16, der rådet ba departementet prioritere gjerdebygging og om konsultasjoner ved utsending av oppdragsbrev til Jernbaneverket. Sametinget etterlyste statusrapport for handlingsplan for å  redusere antall dyr påkjørt av tog 2014 – 2017.</p>
<p>Sametingsrådet foreslo en befaring av Nordlandsbanen, med deltakelse fra reindriftsnæringen, departementet og andre parter. Samferdselsdepartementet har den 03.05.16 bedt Jernbaneverket revidere handlingsplanen, og ba Jernbaneverket vurdere konsultasjoner med Sametinget.</p>
<p>Det er avholdt avsluttende konsultasjoner 23.02.16 om endringer i Reindriftslovens §60, vedrørende anledning til å fastsette reintall på siidaandelsnivå. Sametingsrådet ga ikke sin tilslutning til lovendring. Forslaget representerer et for stort inngrep næringens rett til selvbestemmelse. Både Norske Reindriftsamers Landsforbund og reinbeitedistrikter har vært negative til forslaget. Sametingsrådet har bedt om en helhetlig gjennomgang av reindriftsloven, og vil følge opp saken framover i Stortinget.</p>
<p>Sametingsrådet har møtt Landbruks- og matminister Jon Georg Dale 21.04.16 i Alta. Tema var Norsk-Svensk reinbeitekonvensjon, konsultasjoner på politisk nivå og prosessene med stortingsmelding og sametingsmelding om reindrift.</p>
<p>Sametingsrådet har deltatt i møte i regionalt samarbeidsfora for samisk og reindriftsfaglig medvirkning i forvaltning av reindriften for Finnmark. På møtet ble problemstillinger knyttet til forvaltning av FeFo-grunn og aktiviteter knyttet til friluftsliv i reinbeiteområder drøftet.</p>
<p>Sametingsrådet har deltatt som observatør under reindriftsforhandlingene mellom Norske Reindriftsamers Landsforbund og Landbruks- og matdepartementet. Det ble oppnådd enighet mellom partene om en ny reindriftsavtale for perioden 1. juli 2016 til 30. juni 2017. Avtalen har en økonomisk ramme på 114.5 millioner. Avtalen prioriterer tiltak som skal gi økt slakting og salg av reinkjøtt.</p>
<p>Sametingsrådet deltok på et seminar i Kautokeino 09.02.16, i forbindelse med utgivelse av boka <span type="quote">“Samisk reindrift og norske myter”</span>. Sametingsrådet orienterte om arbeidet med den nye sametingsmelding om reindrift og om hvilke satsningsområder som er viktige for rådet. I paneldebatten var fokuset hvordan man gjennom økt selvbestemmelse bedre kan lykkes med forvaltning av reindriftsnæringa.</p>
<p>Sametingsrådet bevilget tilskudd til flyttsamelagene i Karasjok og Kautokeino til seminar om reindriftsloven og reintallstilpasninga. Midlene er brukt på gjennomføringen av seminaret og til utarbeidelse av en juridisk betenkning om reindriftslovens forhold til folkeretten og retten til selvbestemmelse. Seminaret ble avviklet 13.2.16 i Karasjok. Det er stor usikkerhet i næringen i disse kommunene om framtidige prosesser for reintallstilpasning, og behovet for å drøfte slike rettslige problemstillinger er stort. Sametingsrådet deltok.</p>
<p>Jordbruk</p>
<p>Sametingsrådet overleverte sitt innspill til årets jordbruksavtale overfor Landbruks- og matdepartementet den 18.04.16. På møtet redegjorde Regjeringens representant for at Regjeringen ikke har særskilt samisk landbrukspolitikk. Regjeringen ønsker færre særskilte ordninger. Sametingsrådet redegjorde for utfordringene i omlegging fra båsdrift til løsdriftsfjøs, og viste til Troms fylke hvor kun 25 % har løsdriftsfjøs. Sametingsrådet etterlyste sterkere involvering i utforming av landbrukspolitikken. Regjeringens representant viste til at Sametinget fortsatt kan komme med innspill til den nye stortingsmeldingen om jordbruk. Det  var enighet om at Sametinget og departementet holder et administrativt møte hver høst.</p>
<p>Marine næringer</p>
<p>Sametinget og Nærings- og fiskeridepartementet har blitt enige om at årets båtkvote i fiske etter sild skal være like stor som i 2015. Med bakgrunn i dette økte Fiskeridirektøren den 15. april i år båtkvoten for fiskerne i åpen gruppe. Økningen innebærer at båtene i åpen gruppe kan øke sin inntekt fra sildefiske med kr. 50 – 90 000.</p>
<p>Sametinget fikk i midten av april signaler om at tilleggskvoten på årets båtkvote (16 tonn torsk) i åpen gruppe var i ferd med å bli fisket opp. Sametinget foreslo overfor Fiskeridirektøren at kvoten burde økes fra 16 til 26 tonn. I slutten av april ble tilleggskvoten økt fra 16 til 26 tonn torsk .</p>
<p>I Stortingets oppfølging av NOU 2008:5 Retten til fiske i havet utenfor Finnmark og Prop. 70L (2011-2012) Endringar i deltakerloven, havressurslova og finnmarksloven (kystfiskeutvalget) ble det besluttet å avsette en egen årlig Kystfiskekvote på 3 000 tonn torsk, som i dag representere en verdi på 45 – 50 millioner kroner. Sametingsrådet er kjent med at bare omkring 25 % av Kystfiskekvoten blir fisket, og at restkvantumet blir overført andre grupper. Sametingsrådet og Nærings- og Fiskeridepartementet vil nå gjennomgå regelverket som ligger til grunn for Kystfiskekvoten. Målet med gjennomgangen er at kvoten skal komme samiske områder til gode. Arbeidet forventes å være ferdig til reguleringsmøtet i november.</p>
<p>Sametingsrådet har gjennomført konsultasjoner med Klima- og miljødepartementet om utsettelse av innføring av redskapsavgift for sjølaksefiske. Partene er enige om at innføringen av den nye avgiften utsettes. En ny gjennomgang av redskapsavgiften gjennomføres etter endt sesong 2016, med deltakelse fra Sametinget. I prosessen skal det også ses på fiskeri i ferskvann.</p>
<p>Sametingsrådet har fremmet en høringsuttalelse om <span type="quote">«innretning på havbruksfondet»</span>, med forslag om at kommunene skal ha en større andel ved salg av produksjonsrettigheter. Sametingsrådet kritiserte også regjeringen for manglende konsultasjoner i flere saker som angår havbruksnæringen.</p>
<p>Sametingsrådet har i perioden fortsatt arbeidet med sjøsamiske strategier. Høringen <span type="quote">«Næringsutvikling i sjøsamiske samfunn»</span> ble sendt ut i mars 2016 og høringsfristen gikk ut 30.05.2016.</p>
<p>Sametingsrådet har bedt om konsultasjoner om mandat og sammensetning av samfunnskommisjonen som skal gjennomgå plikt/tilbudssystemet som følge av Stortingets vedtak i saken om NOU 2014:16 Sjømatindustrien.</p>
<p>Rovvilt</p>
<p>Sametingsrådet konsulterte med Klima- og miljødepartementet om nye bestandsmål for ulv og endring av ulvesonen den 04. og 11.02.16, i forbindelse med Meld. St. 21 (2015-2016) Ulv i norsk natur Bestandsmål for ulv og ulvesone. Rådet ønsker å begrense ynglinger eller etablering av familiegrupper av ulv lenger nord enn dagens grense, og ønsker en buffersone mellom ulvesonen og det samiske tamreinområdet.</p>
<p>Det ble gjennomført konsultasjoner om saken, men det gikk kun fem dager fra tekst ble  oversendt fra departementet til konsultasjoner skulle gjennomføres. Sametingsrådet forholdt seg til informasjon om beitearealer som fremkommer i rovdata, men etter at regjeringens forslag til melding ble lagt frem, ble sametingsrådet gjort oppmerksom på at det også er et område i Femunden som benyttes for å skille reinflokker og som avlastningsområde. Dette er bakgrunnen for at sametingsrådet senere korrigerte standpunktet angående en eventuell utvidelse av ulvesonen i nord i innstilling i forbindelse med høring i Stortingets energi- og miljøkomite. Det er ventet at komiteen vil gi sin innstilling i saken 31. mai, og det er berammet behandling av saken den 6 juni 2016.</p>
<p>10.2 Attraktive lokalsamfunn</p>
<p>Samisk Reiseliv</p>
<p>Videreføringen av prosjektet Samisk Reiseliv – Samiske Reiseliv 2.0 er søkt finansiert av de tre nordligste fylkeskommunene og Innovasjon Norge. Til nå har Troms og Finnmark fylkeskommuner behandlet søknadene, og har begge bevilget kr 650.000 til prosjektet. Prosjektstart anslås høsten 2016. Nordnorsk Reiseliv har fått ansvaret med å gjennomføre programmet.</p>
<p>Sápmi næringshage</p>
<p>Sápmi næringshage er etablert i Tana. Næringshagen har etablert noder i Karasjok og Porsanger, og skal ha ukentlige kontordager i Nesseby. Sametingsrådet orienterte om sin politikk og arbeid med næringsutvikling i møte med representanter for næringshagen på møte 28.04.16.</p>
<p>10.3 Kulturnæringer</p>
<p>Dáhttu Sør</p>
<p>29.-30. mars 2016 ble første samling i Dáhttu Sør gjennomført på Snåsa. Sametingsrådet sto for åpningen av programmet. Programmet retter seg mot kulturnæringsbedrifter, reiseliv og videreforedlingsbedrifter i Sør-Samisk området. Det var 20 bedrifter som søkte om å få delta, og ut av disse ble 12 plukket ut. Kriteriene for utvelgelse var i hovedsak om bedriftene hadde kommersielle ambisjoner, man ønsket også en god sammensetning av bedrifter slik at de kunne lære av hverandre og utnytte hverandres styrker. Tilbakemeldingene etter første samling var veldig gode. Neste samling er på Røros 1.-2. juni.</p>
<p>Innovasjon, forskning og verdiskaping</p>
<p>Analyse av næringsutvikling i samiske områder er utført av Telemarksforskning på oppdrag av Sametinget. Den viser at nedgangen i antall arbeidsplasser ikke har vært så stor som fryktet. Samiske områder framstår som attraktive for næringslivet. Næringslivsindeksen viser i hvilken grad næringslivet i de samiske kommunene lykkes i landet. Kun 6 av 24 samiske kommuner er rangert over middels i hele landet i 2014. Et av de fem kriteriene for indeksen er etableringsfrekvens. Næringslivet i Skånland kommune gjorde det meget godt i 2014 med tanke på etableringsfrekvens, og ble rangert på tredje plass av 428 kommuner i landet.</p>
<p>10.4 Verdiskapning og nyetableringer.</p>
<p>Sametinget deltok på et seminar om revitalisering av duodjimerke den 31.04.16 i Inari.  Samerådet har ansvaret for prosessen. Sluttrapport med anbefalinger vil bli presentert 30.05.16.</p>
<p>Sametingsrådet har besøkt Duodjeinstiuhtta i Kautokeino, Karasjok, Nesseby, Skånland og i Snåsa i løpet av mars. Rådet var samtidig på ulike bedriftsbesøk.</p>
<p>Det er gjennomført 8 kontroller av utøvere som søkte om driftstilskudd i 2015. Kontrollene viser at det er en viss bedring på kvaliteten av dokumentasjon. Det er imidlertid fortsatt en for stor andel der dokumentasjonsgrunnlaget er mangelfullt for å sikre en forsvarlig saksbehandling i Sametinget.</p>
<p>Sametinget har fått utarbeidet en faglig vurdering omkring overføring av forvaltningen av driftstilskuddsordningen til duodjiorganisasjonene. Resultatene av arbeidet forventes å være klar i forbindelse med duodjiforhandlingene høsten 2016.</p>
<p>12   Lokalt og regionalt samarbeid</p>
<p>Hovedmål</p>
<list><p type="listitem">Et aktivt og målrettet samarbeid med regionale og lokale myndigheter for å styrke og utvikle samisk kultur, språk og samfunnsliv.</p>
</list><p>12.1 Regionalt samarbeid</p>
<p>Sametinget og Troms fylkeskommune reviderer samarbeidsavtalen mellom partene, og det er 29.04.16 gjennomført et møte på politisk nivå. Innspill mottatt fra aktører utenfra og sammenslåing av samarbeidsavtalen og språkavtalen ble drøftet.</p>
<p>Kommunereformen - Gielddaođastus</p>
<p>Både kommuner og Sametinget har etterlyst svar fra regjeringen, om hva som skjer med forvaltningsområdene for samisk språk. Samisk språkutvalg har i februar levert delrapport hvor de kom med oppfordring til kommunene ved sammenslåing. Sametinget er fornøyd med at utvalget er konkret i sine oppfordringer ved kommunereformen.</p>
<p>Denne våren skal kommunene bestemme om de vil slå sammen med andre kommuner eller ikke. For å kunne følge opp disse prosessene, og språkutvalgets oppfordringer, har Sametinget i april arrangert seminar i Tromsø hvor tema var kommunereform, samisk språk og den samiske delen ved reformen. På seminaret fikk kommuner, enkeltpersoner og andre institusjoner diskutere utfordringene og erfaringer med kommunereformen. Statssekretær Anne Karin Olli var også tilstede på seminaret, og man kunne stille henne spørsmål om kommunereformen. Seminaret ble streamet.</p>
<p>Kommune- og moderniseringsdepartementet har sendt forslag om ny inntektssystem for kommuner, til høring. Sametinget har sendt høringsuttalelse der vi kom med to hovedmerknader til forslaget; 1) noen kommuner hvor det finnes samisk befolkning er ikke oppfordret til å slå seg sammen med andre, de bør ikke lide økonomisk av den grunn, og 2) bevaring av samisk språk, kultur og samfunnsliv er distriktspolitisk målsetning, og derfor bør dette komme frem i inntektssystemet til kommunene. Sametinget ba om konsultasjoner i denne saken, men Kommune- og moderniseringsdepartementet avslo dette.</p>
<p>Sametinget har deltatt i fylkesmennenes ressursgruppemøtene i forbindelse med kommunereformen. Sametinget har også hatt møte med fylkesmannen i Finnmark, hvor vi ble enige om å holde kontakt når fylkesmennene skal starte arbeid med kommunekartene, for å sikre at det samiske tas hensyn til på fylkesmannens forslag til regjeringen.</p>
<p>Meld. St. 22 (2015-2016) Nye folkevalgte regioner – rolle, struktur og oppgaver</p>
<p>Sametingsrådet har konsultert om stortingsmeldingen om regionreformen, og er tilfreds med at det i meldinga uttrykkes at:</p>
<list><p type="listitem">regionale folkevalgte nivå skal styrkes i sin rolle som samfunnsutvikler</p>
<p type="listitem">kommunenes konsultasjonsplikt overfor samiske interesser ønskes lovfestet</p>
<p type="listitem"><span type="quote">«Folkevalgte regioner med en sterkere samfunnsutviklerrolle vil ha betydning for utviklingsmulighetene for samisk kultur»</span>.</p>
</list><p>Sametingsrådet fremmet flere forslag for å sikre det samiske samfunnets likeverdige utviklingsmuligheter med majoritetssamfunnet. Det ble ikke oppnådd enighet om dette, og forslagene berøres heller ikke i meldinga. Sametingsrådet mener denne praksisen ikke er i samsvar med konsultasjonsforpliktelsene.</p>
<p>Meldingen berører det samiske samfunnet særskilt, og er knyttet til statlig initiativ for utvikling av samarbeidsmodeller mellom Sametinget, stat og regionalt folkevalgt nivå for utvikling og gjennomføring av samepolitikken. Videre berører saken behov for</p>
<list><p type="listitem">Å vurdere overføring av kulturminnemyndigheten ved lov</p>
<p type="listitem">Etablering av et eget samisk forskningsfond, tilsvarende regionale forskningsfond</p>
<p type="listitem">Statlige planretningslinjer etter plan- og bygningsloven for sikring av naturgrunnlaget for samisk kultur</p>
</list><p>Sametingsrådet har fulgt opp regionmeldinga i møte med Stortingets kommunal- og forvaltningskomité 09.05.2016.</p>
<p>Sametingsrådet deltok på regjeringens kontaktkonferanse med fylkeskommunene 12.04.2016 hvor det ble framholdt at tre hovedgrep var nødvendig for å innarbeide samisk styring og utvikling på regionalt folkevalgt nivå. Disse var:</p>
<list><p type="listitem">Samarbeid for god praksis av konsultasjonsforpliktelsene for fylkeskommunene</p>
<p type="listitem">Behov for at regjeringen tar et aktivt ansvar for utvikling av samarbeidsmodeller mellom Sametinget, stat og kommune</p>
<p type="listitem">Sametinget må tildeles budsjett på samme premisser som regionalt folkevalgt nivå for å gi rom til langsiktig og konstruktivt samarbeid for samfunnsutviklingen i regionene.</p>
</list><p>Høring av forslag til tvisteløsningsmekanisme mellom stat og kommune</p>
<p>Sametingsrådet har avgitt uttalelse til Kommunal- og moderniseringsdepartementet høringsnotat om lovendringer for å begrense statlig klageinstans adgang til å overprøve kommunens frie skjønn og for etablering av mekanismer for tvisteløsning for rettslige tvister mellom stat og kommune. Det vurderes som prinsipielt riktig at kommuner kan få rettslig prøvd tvister med staten, og at det i minst mulig grad legges begrensninger på dette.</p>
<p>Norge er ett av få sammenlignbare land der statlig skjønnsmessig overprøving av kommunene  ikke kan prøves av domstol eller uavhengig tvistenemnd. I Sametingsrådets uttalelse gis også prinsipiell støtte til at kommuner kan reise søksmål mot Sametingets innsigelser. I og med at Sametingets innsigelser etter plan- og bygningsloven skjer i kraft av Sametinget som et folkevalgt organ og er av en selvstendig faglig og politisk karakter, så må Sametinget ha partsevne. Dette reiser et behov for en tydeliggjøring i sameloven om at Sametinget er et eget rettssubjekt.</p>
<p>Sametingsrådet ber derfor regjeringen om å følger opp dette i St.meld. nr. 28 (2007-2008) Samepolitikken. De samme prinsipielle vurderingene som ligger bak forslaget for at kommunene kan prøve statlige avgjørelser i domstolene må også gjelde for Sametinget – kanskje til og med i sterkere grad, ettersom Sametinget representerer et folk og urfolk med rett til selvbestemmelse.</p>
<p>13   Samisk samarbeid og internasjonalt arbeid</p>
<p>Hovedmål</p>
<list><p type="listitem">Urfolk bestemmer over egen utvikling og har mulighet til å ivareta egne interesser internasjonalt.</p>
</list><p>FNs kvinnekommisjon i New York i mars 2016</p>
<p>Sametingsrådet arrangerte et seminar om vold i nære relasjoner blant urfolkskvinner under kvinnekonferansen i New York i mars 2016. Arrangementet var et samarbeid med kvinneorganisasjonen Fokus. Sametingspresident Aili Keskitalo, statsråd Solveig Horne, forsker Astrid Eriksen og representant for Mayakvinnene Esmeralda Tubac holdt alle innlegg på arrangementet.</p>
<p>Sametingsrådet leverte innspill til Norges bidrag til sluttdokument på kvinnekonferansen. Innspillet bygde på FNs bærekraftsmål av 2015, og fokuserte på problemstillinger som vold i det samiske samfunn, behov for likeverdige helsetjeneste for samiske kvinner, klimaendringer, vern av arealer for samiske primærnæringer, selvbestemmelse, og utdanning for urfolkskvinner.</p>
<p>Sametingsrådet foreslo og fikk gjennomslag for at likestilling av urfolkskvinner også bør være tema for neste års kvinnekommisjon. Ved hjelp av flere staters og den norsk regjeringens innsats, ble det enighet om det.</p>
<p>WIPOs mellomstatlige komité om immaterialrett, genetiske ressurser, tradisjonell kunnskap og tradisjonelle kulturutrykk (IGC)</p>
<p>Sametinget har deltatt i Norges delegasjon på møte i Verdensorganisasjonen for immaterialrett; WIPO, i Genève den 15-19 februar. Møtet omhandlet bruk av genetiske ressurser, og opplysningsplikt til patenter der tradisjonell kunnskap er assosiert med genetiske ressurser brukes i patenter på legemidler og annet. Det ble ikke enighet om nye tekstforslag, men diskusjonene avdekket at avstanden mellom partene er blitt noe mindre. Sametingsrådet prioriterer ikke å følge neste møte om genetiske ressurser i mai 2016. Rådet vil delta når tradisjonell kunnskap skal drøftes særskilt i september.</p>
<p>WIPO har ikke vært virksom siden sommeren 2014, på grunn av manglende enighet om mandatet. På WIPOs generalforsamling høsten 2015 ble mandatet fornyet. Komitéens mål er nå  å oppnå enighet om tekster knyttet til immaterialrett som skal sikre en balansert og effektiv beskyttelse av genetiske ressurser, tradisjonell kunnskap og tradisjonelle kulturuttrykk.</p>
<p>Forskrift om tradisjonell kunnskap knyttet til genetisk materiale</p>
<p>Sametinget har den 01.03.16 avgitt høringsuttalelse til arbeid med forskrift om tradisjonell kunnskap knyttet til genetisk materiale. Sametinget avventer konsultasjoner om innholdet i utkast til forskrift før den fastsettes av Klima- og miljødepartementet.</p>
<p>Nordisk samekonvensjon</p>
<p>Det er fem år siden forhandlingene om Nordisk samekonvensjon startet. I 2016 har det vært forhandlingsmøte 15-16. mars og neste møte planlegges 25-26. mai. Styret i Samisk parlamentarisk råd har innkalt sametingenes representanter i forhandlingene til et felles møte i Karasjok 27.06.2016 for en oppfølging av felles forhandlingsstrategi.</p>
<p>Ihht delegasjonenes tolkning av mandatet, forutsettes endelig enighet om konvensjonstekst og avsluttede forhandlinger innen utgangen av 2016. Det er fremdeles et stykke unna et felles forslag til konvensjonstekst, og spesielt formuleringer og bestemmelser om land- og ressursrettigheter, språk, opplæring og kultur, og mekanismer for oppfølging av konvensjonen har vært krevende. Dersom tidsplanen ikke overholdes, vurderer forhandlingsdelegasjonene å be de ansvarlige statsråder og sametingspresidentene om å vurdere en formell forlengelse av forhandlingsperioden. Finland leder forhandlingene ut 2016.</p>
<p>Samisk parlamentarisk råd</p>
<p>Samisk parlamentarisk råd (SPR) ledes nå av Sametinget i Finland. Styret i Samisk parlamentarisk råd har i perioden avholdt ett styremøte i Murmansk 12. april. Tema møtet var gjennomføringen av Rundebordsamtalene. I den forbindelse ble det avholdt fellesformøte mellom styret og de ulike samiske organisasjonene i Russland. Videre ble det vedtatt at SPR plenum avholdes i Inari 22.september 2016.</p>
<p>Rundebordsamtaler i Murmansk 13. April 2016</p>
<p>Styret i Samisk parlamentarisk råd og Arbeidsgruppen for urfolk i Barentssamarbeidet arrangerte rundebordsamtaler i Murmansk 13.april i år. Tema var etablering av et representativt politisk organ for samene i Russland i det samiske og det globale urfolkssamarbeidet. Det ble orientert om sametingenes oppgaver, roller, økonomi, lovverk og sametingenes dialog med statene Norge, Sverige og Finland.</p>
<p>På møtet deltok representanter for sametingene, ledere og representanter for de to samiske organisasjonene som er permanente deltakere i Samisk parlamentarisk råd. For øvrig deltok representanter for Kuelnegk Neark Sami Sobbar(KNSS) (forsamling for samene i Murmansk regionen valgt i 2010 av den andre samiske kongressen for samene i Murmansk regionen), Sami Foru (valgt i 2014 på den tredje kongressen for samene i Murmansk regionen), Murmansk Oblasts Center for Indigenous peoples in North (GOBU)/Murmánskka guovllu unnitlogu ja eamiálbmogiid guovddáš, Indigenous Council under the Government of the Murmansk region.</p>
<p>Arktisk økonomisk råd (AEC)</p>
<p>Sametingsrådet holdt åpningsinnlegg på årsmøtet i Arktisk økonomisk råd (AEC) i Tromsø den  12. april. Tema var urfolk og småskala næringsliv. AEC er nylig opprettet av Arktisk råd, og skal fungere som et samarbeidsorgan for næringslivet i Arktisk. AEC består av 42 medlemsbedrifter fra de 8 arktiske statene og de 6 urfolksorganisasjonene til Arktisk råd. I regi av AEC er det etablert arbeidsgrupper for maritim transport, infrastruktur/telekommunikasjon/bredbånd, ansvarlig ressurs utnytting og forvaltning i Arktis. AEC er uavhengig av Arktisk råd, men de vil følge hverandre tett gjennom deltakelse og rapporteringer, og supplere hverandre med relevant kunnskap. Det er interesseorganisasjonen Norsk olje og gass som finansierer AEC-sekretariatet som er lokalisert (sammen med NHO Troms og Svalbard sitt kontor) i Tromsø.</p>
<p>Nominering av kandidater til FNs permanente Forum for urfolkssaker for kommende periode</p>
<p>Styret i Samisk parlamentarisk råd støtter Samerådets nominering av Anne Nuorgam som den arktiske regions kandidat til FNs permanente Forum for urfolkssaker for kommende periode. Den arktiske region har et sete som samene deler med inuittene. Samerådet har en avtale med Inuit Circumpolar Council (ICC) om at samene og inuittene vekselvis nominerer kandidater til forumet for 2 perioder av gangen, til sammen 6 år.</p>
<p>Styret i Samisk parlamentarisk råd støtter nominering av Tarcila Rivera Zea for et sete i FNs permanente forum for urfolkssaker, og har oppfordret Finland, Norge og Sverige til å gjøre det samme. Tarcila Rivera Zea har lang erfaring i arbeidet med rettigheter til kvinner, barn og urfolk. Hun har også arbeidet med bærekraftig utvikling og klimaendringer.</p>
<p>FNs permanente forum for urfolkssaker består av 16 medlemmer. 8 av disse er nominert av regjeringene i medlemslandene, og 8 nomineres direkte av urfolksorganisasjoner. Samerådet og Inuit Circumpolar Council (ICC) nominerer kandidater for den arktiske region.</p>
<p>Elsa Laula Renbergs fødselsdag, 29. november, som offisiell samisk flaggdag</p>
<p>Styret i Samisk Parlamentarisk Råd (SPR) foreslår overfor SPR plenum og Samerådet å gjøre fødselsdagen til Elsa Laula Renberg til offisiell samisk flaggdag. Plenumsmøtet i Samisk parlamentarisk råd avholdes 22. september 2016 i Anar/Inari. Styret mener det er viktig at saken blir avgjort før 100-årsjubileet i Trondheim. Saken har vært til behandling i Samisk parlamentarisk råds og</p>
<p>Interreg V A Nord 2014 – 2020</p>
<p>EU-programmet Interreg Nord har som mål å styrke den økonomiske og sosiale utviklingen i nordområdene og har 2 delprogram;</p>
<list><p type="listitem">Interreg Nord</p>
<p type="listitem">Interreg Sapmi.</p>
</list><p>Delprogrammene skal støtte samarbeidsprosjekt innenfor følgende innsatsområder:</p>
<list><p type="listitem">Forskning og innovasjon</p>
<p type="listitem">Entreprenørskap</p>
<p type="listitem">Kultur og miljø</p>
<p type="listitem">Felles arbeidsmarked</p>
</list><p>Delprogram Sapmi består av styringskomite/beslutningsgruppe på 9 medlemmer, samt 2  representanter i overvåkningskomiteen fra norsk side.</p>
<p>Utlysning om prosjektsøknader er foretatt, men få søknader er kommet inn. Hovedsekretariatet i Luleå gjennomførte derfor et åpent informasjonsmøte om programmet i Karasjok 14. april 2016, med deltakere fra Norge, Sverige og Finland. Sametingsrådet deltok i møtet, både for å gi informasjon om Sametingets politiske virksomhet og støtteordninger som eventuelt kan inngå som finansiering av Interreg-prosjekter.</p>
<p>Sannhetskommisjon for fornorskning</p>
<p>Sametingsrådet ønsker å etablere en sannhetskommisjon om fornorskningen i Norge, i samråd med norske myndigheter og relevante forsknings- og fagmiljøer. Målet med arbeidet er å dokumentere og formidle fakta om og konsekvenser av fornorskningspolitikken, og slik bidra til økt forståelse for samiske rettigheter og norsk samepolitikk og for å styrke relasjonene mellom det norske og det samiske samfunnet lokalt, regionalt og nasjonalt. Kommisjonens arbeid skal danne grunnlag for framtidige løsninger som bøter på fornorskningspolitikkens konsekvenser og bidra til reel likeverd mellom det samiske og norske samfunnet.   Fornorskningen har ikke bare rammet det samiske språket, men har i like stor grad fått konsekvenser på individ- og samfunnsnivå knyttet til rettigheter og muligheter innen skole og utdanning, oppvekst og helse, kultur, økonomi, samt for sivilrettslige og politiske forhold.   Sametingsrådet var representert på seminaret om fornorskning og helse på Árran i Tysfjord i april 2016. På Sametingets kunstnerkonferanse var et av temaene dekolonialisering, for å få kunstnernes erfaringer og synspunkter på dette emnet. Sametingsrådet har også i forbindelse med deltakelse på AWG, avholdt et møte med Grønlands forsoningskommisjon for å få innsikt i deres erfaringer. Likeledes var erfaringer med forsoningsarbeid i Canada et av temaene som ble drøftet i møte med Canadas Ambassadør Artur Wilczynski da han besøkt Sametinget i mars.</p>
<p>I april 2016 ble det igangsatt arbeid med en fagkonferanse om fornorskningspolitikken og den framtidige sannhetskommisjonens arbeid. Konferansen er planlagt avviklet høsten 2016. Til konferansen vil ulike nasjonale og internasjonale aktører bli invitert for å dele erfaringer og perspektiver på fornorskning, assimilering og tilsvarende dokumentasjons- og forsoningsprosesser.   Konferansen vil danne grunnlaget for Sametingsrådets sak til plenum om det videre arbeidet med sannhetskommisjonen. Saken fremmes for Sametinget i desember 2016.</p>
<p>Nordområdepolitikk</p>
<p>President Aili Keskitalo møtte 15. april statssekretærene (Grete Ellingsen (KMD), Tore Hattrem (UD)) og politisk rådgiver Hans Christian Kaurin Hansson (SMK). Regjeringens representanter ga uttrykk for at Nord-Norge er et av de viktigste satsingsområdene fremover med innenriksrettet politikk.</p>
<p>Regjeringen ønsker større lokal og nasjonal forankring i spørsmål og politikk som berører nordområdepolitikken. Regional melding St. Meld. 22 (2015-2016) kom i år. Regjeringen arbeider nå med stortingsmeldingene om reiseliv som presenteres i 2016 og by- og distriktspolitikk som presenteres i 2017. Regjering ønsker en god dialog med Sametinget.</p>
<p>Sametingsrådets ønsker at all politikk som berører samiske områder skal forankres i menneskerettighetene, urfolks rettigheter og prinsippet om urfolks rett til selvbestemmelse. Statsgrensene i nordområdene bør i minst mulig grad være til hinder for god og helhetlig samfunnsutvikling for samene i Norge, Finland, Sverige og Russland. Det innebærer også støtte til demokratisk og politisk infrastruktur og finansiering av internasjonale samarbeidspartnere og folk-til-folk tiltak. Urfolk trenger styrking av samarbeid og solidaritetsarenaer som IWGIA, Samerådet, doCip og Riddu-Riddu. Sametingsrådet har presisert overfor Regjeringen at det i deler av næringslivet i samiske områder skjer en positiv utvikling og at det finnes ytterligere potensiale for vekst innen reiseliv og kulturnæringer i nord. Presentasjon av den samiske kultur bør være autentisk og av høy kvalitet.</p>
<p>Sametingsrådet fastholder overfor Regjeringen at mineralloven bør gjennomgås og endres.</p>
<p>14   Andre tiltak</p>
<p>Samisk arkiv</p>
<p>Samisk arkiv var inntil 2012 organisert som avdeling direkte under riksarkivaren. I 2012 ble Samisk arkiv underlagt en regionavdeling og var dermed ikke sidestilt med regiondirektøren. Omorganiseringen ble ikke drøftet med Sametinget, og konsekvensen er at Samisk arkiv ikke har en like fremtredende rolle som forutsatt fra Sametingets side i 2005.</p>
<p>Innledende konsultasjonsmøte ble gjennomført 27. november 2015, der Sametinget ble orientert om Arkivverkets forestående omstrukturering knyttet hovedsakelig til digitale utfordringer.</p>
<p>Den 18. april mottok Arkivverket et oppdragsbrev fra Kulturdepartementet, hvor de ber om en rapport innen 15. august 2016. Arkivverket sier at ny struktur blir lagt fram medio juni, med forhandlinger i juni måned. Dette er en tidsplan som er utarbeidet i samarbeid med fagforeningene.</p>
<p>Sametingsrådet vil i neste konsultasjonsmøte 13. mai følge opp intensjonen fra Sametingets vedtak i sak SD 010/04, både arkivets organisering, status og fagressurser og økonomi. Samisk arkiv har i dag ikke nødvendige ressurser for å ta imot og ivareta samisk arkivhistorie, privat eller offentlig.</p>
<p>Sametingsrådet vil fremme en egen sak om samisk arkiv for Sametingets plenum når det foreligger et endelig forslag om organisering fra Riksarkivaren.</p>
<p>Oppfølging av samerettsutvalget II</p>
<p>Kommunal- og moderniseringsdepartementet oversendte 08.04.2016 et tekstgrunnlag for videre konsultasjoner om lovfesting av konsultasjoner og saksbehandlingsregler. Sametingsrådet har besvart henvendelsen, og administrativt konsultasjonsmøte er planlagt i mai 2016. Sametingsrådet mener det gjenstår betydelig arbeid før enighet om et lovforslag om konsultasjonsordningen kan oppnås.</p>
<p>Regjeringen tok opp igjen arbeidet med lovfesting av konsultasjoner og saksbehandlingsregler ved møte 23. juni 2015. Det ble da klargjort at Kommunal- og moderniseringsdepartementet legger grunnlagsdokument fra juni 2012 til grunn for videreføring av prosessen.  Sametingsrådet viderefører de interesser lagt fram i interessenotat fra november 2012</p>
<p>Endringer av finnmarksloven § 43 om dekning av sakskostnader overfor utmarksdomstolen</p>
<p>Sametingsrådet er engasjert i konsultasjoner med Justis- og beredskapsdepartementets forslag til endringer av finnmarksloven § 43, om dekning av sakskostnader overfor utmarksdomstolen. Siste konsultasjonmøte var 4. mai i år. Departementet er innstilt på endringer av sitt opprinnelig forslag. Sametingsrådets posisjon er at kostnadsdekning bare kan avvises dersom det foreligger åpenbart urimelige krav, så som i saker der det ikke er søkt mekling i tråd med finnmarksloven, rene bagatellsaker eller der konfliktene ellers framstår som klart urimelig. Endring av lovbestemmelsen må få som konsekvens at dagens prinsipp om budsjettstyrte kostnader endres til såkalte regelstyrte kostnader.</p>
<p>Gruvedrift i Nussir og Gumeppenjunni</p>
<p>Sametingsrådet har fulgt opp Sametinget vedtak i sak 006/16 Gruvedrift i Nussir og Gumppenjunni.</p>
<p>Nussir ASA fikk i brev 11.03.2016 oversendt Sametinget vedtak, og ble samtidig gjort oppmerksom på at intensjonsavtalen av 01.09.2010 avvikles.</p>
<p>Den sveitsiske banken UBS, som holdt 21.3% av aksjene i Nussir ASA, ble i brev av 17.03.2016 bedt om å avhende sine aksjer, med begrunnelse om at eierskapet ikke er i samsvar med bankens egne etiske standarder forankret i urfolks menneskerettigheter. I epost av 19.04.2016 svarer UBS at aksjeposten var redusert til null allerede før banken mottok Sametingsrådets henvendelse. Sametingsrådet følger nå fortløpende opp andre banker som eier eller besitter aksjer for klienter i Nussir ASA.</p>
<p>Sametingsrådet har bestilt en samfunnsøkonomisk utredning og analyse rundt Nussirs gruveplaner. Rapporten presenteres på seminar i Oslo 02.06.2016. Sametingsrådet har hatt møter med ulike storingsrepresentanter og -partier, representanter for LOs nordområdeutvalg og andre om betydningen av at det ikke gis tillatelse til etablering av gruvedrift i Nussir og Gumppenjunni.</p>
<p>Nasjonal institusjon for menneskerettigheter (NIM)</p>
<p>Sametingspresident Aili Keskitalo deltok på møte med direktør i Nasjonal institusjon for menneskerettigheter (NIM) 03.03.2016, der integreringen av Gáldu i NIM ble diskutert. Sametinget interesser ved en slik integrering vil bli ivaretatt ved at</p>
<list><p type="listitem">Gáldu blir en egen avdeling lokalisert i Kautokeino</p>
<p type="listitem">Gáldus ansatte beholder stillinger og oppgaver</p>
<p type="listitem">Tre personer med særlig kompetanse i samiske spørsmål oppnevnes til Rådgivende utvalg med til sammen 15 personer</p>
<p type="listitem">Stortingets presidentskap besørger de nødvendige budsjetteringer for at Gáldu kan integreres og videreutvikle sitt arbeid.</p>
</list><p>Sametingspresidenten holdt innlegg ved NIMs lanseringskonferanse i Oslo 4. april. Sametingsrådet er innstilt på å fremme årlig sak til Sametingets plenum med bakgrunn i NIMs årsmelding og tilhørende årbok. Det tas sikte på at dette gjøres første gang til plenumsmøtet i  september 2016.</p>
<p>Budsjett 2017</p>
<p>Sametingspresidenten og -rådet var tilstede på det årlige møte med finansministeren og kommunalministeren den 05.02.16. Formålet med møtet var å gi innspill til budsjettet 2017. Hovedbudskapet til sametingsrådet var at dagens budsjettprosess både knyttet til Sametingets budsjett og budsjett til samiske formål er for dårlig. Ingen har det overordnede ansvar for totalbudsjettet og dette har ført til en årlig redusering i tilskudd til samiske formål sammenlignet med satsbudsjettet forøvrig. Denne reduksjonen har ført til systematisk skjevhet mellom bevilgninger til norske og samisk formål. Den reelle mangel på innflytelse og innhold og systematisk skjevhet kan sees på som etnisk diskriminering. Sametingsrådet ønsker å få til en ny budsjettordning for Sametinget og tilskudd til samiske formål.</p>
<p>Avbyråkratisering- og effektiviseringsreformen ble tatt opp på møtet. Denne reformen har rammet Sametinget spesielt hardt på grunn av hvordan Sametinget budsjetteres. For å få en friest mulig stilling i bevilgningene, er Sametinget i stor grad finansiert over 50 poster på statsbudsjettet. Målet med reformen er å overføre penger fra byråkratiet til felleskapet. Den årlige overføringen settes til 0,5prosent av alle driftsutgifter som bevilges over statsbudsjettet. For Sametinget var reduksjonen i 2016 på 0,8 prosent, altså 0,3 prosent lavere enn andre 50 poster. Dette og det faktum at kun 33 prosent av bevilgninger til Sametinget er bevilgninger til driftsutgifter gjør at reformen har rammet Sametinget og samiske samfunn på en hardere måte enn andre. Denne reduksjonen har heller ikke kommet andre samiske formål til gode.</p>
<p>Regjeringen jobber med en utredning knyttet til en budsjettpost for Sametinget. Rapporten skulle vært ferdig i desember men er blitt utsatt. Rapporten er ennå ikke ferdig.</p>
<p>På slutten av møtet overleverte Sametingspresidenten Sametingets budsjett 2016 samt budsjettbehov for 2017.</p>
<p>Analysegruppa for Samisk statistikk</p>
<p>30. november 2015 leverte Oxford Research evalueringen av Faglig analysegruppe. Formålet med evalueringen var å se om ordningen med faglig analysegruppe og publikasjonen <span type="quote">«Samiske tall forteller»</span> er i tråd med gruppas nåværende retningslinjer.</p>
<p>Rapporten konkluderer med at rapporten i stor grad når den målgruppa den er tenkt, men er lite kjent utenfor Sametinget og noen Departement. Den er effektiv i bruk av midler og man får mye igjen for pengene. Evalueringen kommer med flere forslag for oppfølging.</p>
<p>Det er holdt et administrativt møte med KMD Sami 14 april for oppfølging av evalueringen og oppnevning av nye medlemmer til analysegruppa. Oppnevning av nye medlemmer må være på plass før 1. september.</p>
<p>Sametingets plenum  -  015/16</p>
<p>Saken påbegynt 07.06.16 kl. 09.20  Votering  Av 39 representanter var 3  9  til stede.   Det ble ikke votert over saken  .   Protokoll tilførsler  Det ble ikke fremmet noen protokolltilførsler i saken.</p>
<p>Taleliste og replikkordskifte</p>
<p>Innlegg</p>
<p>Replikk</p>
<p>Aili Keskitalo, saksordfører</p>
<p>Vibeke Larsen</p>
<p>Mariann Wollmann Magga</p>
<p>Kåre Olli</p>
<p>Per Mathis Oskal</p>
<p>John Kappfjell</p>
<p>Aili Keskitalo</p>
<p>Kirsti Guvsám</p>
<p>Vibeke Larsen</p>
<p>Silje Karine Muotka</p>
<p>Mariann Wollmann Magga</p>
<p>Kirsti Guvsám</p>
<p>Vibeke Larsen</p>
<p>Ann-Mari Thomassen</p>
<p>Kirsti Guvsám</p>
<p>Vibeke Larsen</p>
<p>Láilá Susanne Vars</p>
<p>Henrik Olsen</p>
<p>Láilá Susanne Vars</p>
<p>Jovna Zakarias Dunfjell</p>
<p>Vibeke Larsen</p>
<p>Aili Keskitalo</p>
<p>Kirsti Guvsám</p>
<p>Jovna Zakarias Dunfjell</p>
<p>Marit Kirsten Anti Gaup</p>
<p>Henrik Olsen</p>
<p>Silje Karine Muotka</p>
<p>Rolf Anders Hansen Hætta</p>
<p>Marit Kirsten Anti Gaup</p>
<p>Mathis Nilsen Eira</p>
<p>Silje Karine Muotka</p>
<p>Mariann Wollmann Magga</p>
<p>John Kappfjell</p>
<p>Mathis Nilsen Eira</p>
<p>Per Andersen Bæhr</p>
<p>Per Mathis Oskal</p>
<p>Marit Kirsten Anti Gaup</p>
<p>Per Andersen Bæhr</p>
<p>Mariann Wollmann Magga</p>
<p>Thomas Åhrén</p>
<p>Mariann Wollmann Magga</p>
<p>10</p>
<p>Per Mathis Oskal</p>
<p>11</p>
<p>Lars Filip Paulsen</p>
<p>12</p>
<p>Beaska Niillas</p>
<p>13</p>
<p>Rolf Anders Hansen Hætta</p>
<p>14</p>
<p>Silje Karine Muotka</p>
<p>15</p>
<p>Ann-Mari Thomassen</p>
<p>16</p>
<p>Láilá Susanne Vars</p>
<p>17</p>
<p>Christina Henriksen</p>
<p>18</p>
<p>Piera Heaika Muotka</p>
<p>19</p>
<p>Thomas Åhrén</p>
<p>20</p>
<p>Silje Karine Muotka</p>
<p>21</p>
<p>Henrik Olsen</p>
<p>22</p>
<p>Marius Nilsen</p>
<p>23</p>
<p>Aili Keskitalo</p>
<p>SP  - vedtak:</p>
<p>Sametinget tar Sametingsrådets beretning om virksomheten i perioden til orientering. Behandling av saken ble avsluttet 07.06.16 kl. 12.10</p>
<p>Ášši/Sak  016/16</p>
<p>Sametingets plenum</p>
<p>Spørsmål til Sametingsrådet</p>
<p>Arkivsaknr.</p>
<p>16/2253</p>
<p>Spørsmål 1:   Representant Marit Kirsten A. Gaup  , AP  –  Hvorfor har ikke Sametinget firmasertifikat f.eks Commfides.  Spørsmål 2  :  Representant  John Kappfjell, AP –  Grensegjerde mellom Sverige og Norge  Spørsmål  3:  Representan  t Hartvik Hansen, Árja –  Ad forhandlinger om overenskomst mellom Finland og Norge om nye fiskeregler for Tanavassdraget.  Spørsmål 4  :  Representant  Laila Susanne Vars, Árja –  Sametingets politiske organisering   - etablering av gruppelederforum  Spørsmål 5  :  Representant Mariann W. Magga, AP –  Reforhandling av avtalen mellom Norge og Finland i Tanavassdraget  Spørsmål 6  :  Representant Per Mathis Oskal, AP –  Pedagogisk leder i barnehagen</p>
<p>Sametingets plenum  -  016/16</p>
<p>Saken påbegynt 07.06.16 kl. 15.00  Votering  Av 39 representanter var 32 til stede. Det ble ikke votert over saken</p>
<p>.  Protokoll tilførsler  Det ble ikke fremmet noen protokolltilførsler i saken.  Taleliste og replikkordskifte</p>
<p>Innlegg</p>
<p>Replikk</p>
<p>Marit Kirsten Anti Gaup</p>
<p>Ann-Mari Thomassen</p>
<p>Mariann Wollmann Magga</p>
<p>Marit Kirsten Anti Gaup</p>
<p>Ann-Mari Thomassen</p>
<p>John Kappfjell</p>
<p>Silje Karine Muotka</p>
<p>John Kappfjell</p>
<p>Silje Karine Muotka</p>
<p>Hartvik Hansen</p>
<p>Silje Karine Muotka</p>
<p>Hartvik Hansen</p>
<p>Silje Karine Muotka</p>
<p>Láilá Susanne Vars</p>
<p>Aili Keskitalo</p>
<p>Per Andersen Bæhr</p>
<p>Láilá Susanne Vars</p>
<p>Aili Keskitalo</p>
<p>Mariann Wollmann Magga</p>
<p>Silje Karine Muotka</p>
<p>Hartvik Hansen</p>
<p>Mariann Wollmann Magga</p>
<p>Silje Karine Muotka</p>
<p>Per Mathis Oskal</p>
<p>Silje Karine Muotka</p>
<p>Rolf Anders Hansen Hætta</p>
<p>Kåre Olli</p>
<p>Per Mathis Oskal</p>
<p>Silje Karine Muotka</p>
<p>SP  - vedtak:</p>
<p>Behandlingen av saken ble avsluttet 07.06.16 kl. 16.00</p>
<p>Ášši/Sak  017/16</p>
<p>Sametingets plenum</p>
<p>Kunngjøring av nye saker</p>
<p>Arkivsaknr.</p>
<p>16/2253</p>
<p>Sametingets plenum  -  017/16</p>
<p>Saken påbegynt 09.06.16 kl. 09.00</p>
<list><p type="listitem">Forslag 1: Representant Christina Henriksen, NSR - NSR/S  áB</p>
<p type="listitem">Forslag 2:  Representant Inger Elin Utsi, NSR</p>
<p type="listitem">Forslag 3: Representant Marit Kirsten A. Gaup, AP</p>
<p type="listitem">Forslag 4: Representant John Kappfjell, AP</p>
<p type="listitem">Forslag 5: Representant Kåre Olli, AP</p>
<p type="listitem">Forslag 6: Representant Marit Kirsten A. Gaup, AP</p>
<p type="listitem">Forslag 7: Representant Mariann  W  ollmann Magga, AP</p>
<p type="listitem">Forslag 8: Representant Laila Susanne Vars,  Árja</p>
<p type="listitem">Forslag 9: Representant Mariann  Wollmann Magga, AP</p>
</list><p>Forslag 1: Representant Christina Henriksen, NSR - NSR/S  áB</p>
<p>Sirbmá oppvekstsenter – en skole for framtida</p>
<p>Sirbmá oppvekstsenter er en foregangsskole for samisk språk og kultur, men trues av nedleggelse. Dette vil ha store konsekvenser for samiske barn i Deanuleahki, men vil også ødelegge et sjeldent sterkt samisk språkmiljø.   Deanu gielda/Deatnu kommune, gjennom Sirbmá oppvekstsenter, har i en årrekke drevet et samarbeid med naboskolen på andre siden av elva, Ohcejohka skole. Samiske barn og unge har gått sammen på skole flere dager i uka, og det unike er at samisk automatisk er fellesspråket, siden barna ellers vokser opp innenfor hver sin nasjonalstat. Tradisjonell kunnskap og lokale tradisjoner gjennomsyrer det pedagogiske opplegget og er en viktig del også av språkundervisningen på skolen. I Sirma behersker de fleste innbyggerne (nord)samisk, og det samme gjelder en stor andel av befolkningen i nabobygda, selv om norsk og finsk er nasjonalstatenes hovedspråk. Skolesamarbeidet mellom Sirbmá og Ohcejohka er et unikt eksempel på nedbygging av de kunstige grensene i Sápmi. Det naturlige samiske språkmiljøet som er etablert gjennom mange år ved Sirbmá oppvekstsenter kan de fleste samiske barn og ungdommer i dag bare drømme om.</p>
<p>Situasjonen for samiske språk og stor etterspørsel etter samisklærere medfører at altfor mange samiske elever i dag mangler et samisk språkmiljø på sin hjemplass, om de i det hele tatt er så heldige å ha samiskundervisning noen timer i uka. Noen av disse mottar allerede fjernundervisning fra nettopp Sirbmá oppvekstsenter (6 elever i 2016), og tilbakemeldingene fra de to årlige hospiteringsoppholdene for fjernundervisningselevene viser til god progresjon i elevenes språklæring.</p>
<p>Det sterke språkmiljøet og inkluderingen av tradisjonell kunnskap i undervisningen gjør Sirbmá skole til en unik aktør som kan ha stor nytte for samiskelever også utenfor de to kommunene, Deatnu og Ohcejohka. Dersom all fjernundervisning i (nord)samisk (som kommunen tilbyr) samles ved Sirbmá oppvekstsenter, vil dette kunne ha positive konsekvenser for språklæringen til samiskelever i regionen og utenfor, og skolen vil kunne videreutvikle hospiteringsopplegget, slik at flere samiskelever vil kunne dra nytte av både språkmiljøet og kunne tilegne seg tradisjonell kunnskap om fiske, jakt, samiske primærnæringer og samisk meahcásteapmi/utmarksbruk for øvrig. Et slikt opplegg vil også kunne inkludere øvrige samiskelever i eksempelvis Øst-Finnmark, og slik bidra til at også elever med tilgang til samisklærer vil kunne få muligheten til opphold i et sterkt språkmiljø der samisk kultur og samiske tradisjoner står i sentrum.</p>
<p>Samisk høgskole har, på oppdrag av Deatnu og Ohcejohka kommuner, utredet grenseskolesamarbeidet (2011) og konkluderer som følger:</p>
<p>Samarbeidet er svært positivt for barn og unges bruk av samisk språk, og fører til at språkkunnskapene styrkes. Det er naturlig at skolene og barnehagene i Utsjok og Tana kommuner samarbeider, utvider og styrker samarbeidet, og at både finske og norske myndigheter aktivt støtter opp om dette. Et slikt samarbeid revitaliserer og styrker bruken av samisk språk og kultur, og på denne måten virkeliggjøres samenes språklige og kulturelle rettigheter.</p>
<p>I sak 24/15 vedtok Deatnu kommunes hovedutvalg for oppvekst- og kulturutvalget å opprette en arbeidsgruppe med det formål å søke midler til etablering av en felles grenseoverskridende skole. Når prosjektsøknaden foreligger, er det viktig at skoleeier stiller seg bak og signerer den søknaden, for å styrke søknadens muligheter for å vinne fram i Interregs behandling.</p>
<p>I forbindelse med budsjettbehandlingen vinteren 2015 vedtok skoleeier Deatnu kommune å legge ned skolen, på bakgrunn av lavt elevtall (4 lokale elever), mens verken gjesteelevene fra Ohcejohka eller de 6 fjernundervisningselevene ble regnet med. Samtidig tilbyr samme kommune fjernundervisning fra en annen skole, lokalisert ved tettstedet Deanušaldi/Tana Bru, og derfra rapporteres det om sprengt kapasitet.</p>
<p>Sametinget anser det eksisterende skolesamarbeidet som uvurderlig og maner til felles innsats for å finne konstruktive løsninger som både bevarer skoletilbudet for barna i Sirbmá og Ohcejohka og som utvikler det eksisterende tilbudet og skolen som sådan.</p>
<p>Sametinget anmoder om å bevare Sirbmá oppvekstsenter og ber Sametingsrådet invitere til dialog med aktuelle samearbeidspartnere, eksempelvis Deatnu og Ohcejohka kommuner, Fylkesmannen i Finnmark og Finnmark fylkeskommune, for å vurdere framtidige løsninger for utvikling av det unike samarbeidet og iverksetting av tiltak som kan komme samiskelever i regionen til gode.</p>
<p>Sametingsrådet svar:  Sametingsrådet har fått inn to saker fra representant Laila Susanne Vars fra  Árja og Christina Henriksen fra NSR/SáB. Begge omhandler Tana kommunes vedtak om nedleggelse av Sirbmá oppvekstsenter.</p>
<p>Sametingsrådet ser alvorlig på nedleggelser av samiske distriktsskoler generellt. Når det gjelder  Sirbmá oppvekstsenter er dette særlig alvorlig siden denne representerer et unikt grenseoverskridende samisk språk- og skolesamarbeid, som er positivt for samisk språkbevaring og -utvikling.</p>
<p>Saken om  Sirbmá oppvekstsenter  har vært tatt opp med Kunnskapsdepartementet på administrativt nivå, men hverken Kunnskapsdepartementet eller Sametinget kan overstyre kommunenes selvbestemmelse.</p>
<p>Sametingsrådet har hatt møte med foreldre, rektorer, lærere og representanter for skolemyndighetene på begge sider av grendsen i februar 2016, og gjennomført et møter med foreldregruppen i mai 2016, hvor problemstillingen ble drøftet.</p>
<p>Sametingsrådet registrerer at Tana kommunes hovedutvalg i sak 24/15 vedtok å opprette en arbeidsgruppe med det formål å søke om midler til etablering av en felles grenseoverskridende skole. Sametingsrådet vil følge opp saken om nedleggelsen av  Sirbmá oppvekstsenter  gjennom dialog med  aktuelle aktører,  for å drøfte mulige løsninger i denne saken. Sametingsrådet vil ta initiativ til ett nytt møte hvor vi vil invitere følgende aktører:</p>
<list><p type="listitem">Tana kommune</p>
<p type="listitem">Utsjok kommune</p>
<p type="listitem">Det finske Sametinget</p>
<p type="listitem">Fylkesmannen i Finnmark</p>
<p type="listitem">Nordkalottrådet</p>
<p type="listitem">Sami Allaskuvlla</p>
<p type="listitem">Lapin liitto (Lapplands forbund)</p>
<p type="listitem">Evt. InterReg</p>
<p type="listitem">Tana samiske språksenter</p>
<p type="listitem">Og evt. andre.</p>
</list><p>Sametinget er opptatt av at elevene får et godt samisk opplæringstilbud og fortsatt grenseoverskridende samarbeid om samisk språk- og opplæring.  Forslag 2:  Representant Inger Elin Utsi, NSR</p>
<p>Bistandsordning til samiske barns foreldre</p>
<p>Sametinget skal legge til rette for at samiske barn skal få utviklet sitt språk og kultur. Sametingsrådet skal vurdere hvordan det kan legges til rette for at det ytes juridisk bistand til samiske foreldre med barn som opplever at de ikke får riktig samisk undervisning, samisk opplæring og barnehageplasser jamfør loven. Opp igjennom tider har Sametinget støttet ordninger som har ytt rettshjelp til samer, både gjennom Rettshjelpskontoret og sist veiledningsordning for samiske rettighetshavere som vil fremme rettighetskrav overfor Finnmarkskommisjonen.</p>
<p>Samiske foreldre melder om manglende barnehageplasser jamfør lov om barnehager, som sier at forholdene legges til rette for at samiske barn kan sikre og utvikle sitt språk og kultur. Dette gjelder kommuner utenfor samisk forvaltningsområde. Samiske foreldre melder også om manglende undervisning på samisk. Gjennom årene har dette vært et gjentagende problem. Mange vet ikke om klagemuligheter og kjemper en kamp mot kommunene. Sametinget har en ombudsplikt overfor den samiske befolkningen og bør finne løsninger som gjør at foreldre kan få juridisk bistand dersom de mener deres barn ikke får adekvat undervisning eller barnehageplasser jamfør loven. Denne bistandsordningen bør være midlertidig til det regjeringsoppnevnte språkutvalget har kommet med sine anbefalinger og disse er fulgt opp.</p>
<p>Sametingsrådets svar:  NSR ved representant Inger Elin Utsi, viser til situasjonen for samiske barn som ikke får riktig samisk undervisning, samisk opplæring og barnehageplasser jamfør loven, og ber Sametinget etablere en  bistandsordning for samiske barns foreldre, slik at de kan få juridisk bistand dersom de mener deres barn ikke får adekvat undervisning eller barnehageplasser jamfør loven.</p>
<p>Sametingsrådet ser det som alvorlig at ikke alle samiske barn får det de har lovmessig krav på når det gjelder samisk innhold i skole og barnehage. Sametinget får jevnlig spørsmål fra foreldre om hva slags rettigheter barna deres har når det gjelder skole og barnehage. Sametinget gir da generell veiledning i disse sakene og forsøker derfor å bidra til å fylle en veilederrolle overfor samiske foreldre. I tillegg til dette arbeider Sametinget med å få etablert et eget samisk barneombud, underlagt Barneombudet, som skal ivareta samiske barns rettigheter.</p>
<p>Språkutvalget  for samiske språk  er også bedt om å vurdere følgende:</p>
<p>“  Utvalget skal også vurdere om gjennomføringen av språkreglene kan styrkes ved bedre veiledning, samarbeid og dialog mellom ulike instanser, og fremme eventuelle forslag til forbedringer, for eksempel gjennom en ombudsfunksjon eller ved andre tiltak.»</p>
<p>Sametingsrådet benytter anledningen til å minne om at også foreldreutvalg for barnehage/FUB og foreldreutvalg for grunnskole/FUG kan bistå samiske foreldre med råd og veiledning.</p>
<p>Sametingsrådet ser det derfor slik at det er sentralt å avvente anbefalingene fra språkutvalget når det gjelder forslag om å etablere en egen bistandsordning med juridisk rådgivning til foreldre, særlig den delen av språkutvalgets anbefalinger som omfatter en eventuell ordning med en ombudsordning om samiske språk.  Forslag 3: Representant Marit Kirsten A. Gaup, AP</p>
<p>Vinterjakt på ryper</p>
<p>Miljødirektoratet ønsker å frede rypa for vinterjakt i hele landet. Dette er et av forslagene til nye jakttider fra år 2017 som direktoratet foreslår. Forslaget har møtt bred motstand i samiske miljøer.</p>
<p>Tradisjonelt har snarefangst av ryper utgjort en betydelig inntektskilde for befolkningen i samiske områder. Selv om betydningen i inntektssammenheng av fangsten er redusert, vil det være viktig å bevare denne eldgamle fangstmetoden.</p>
<p>Sametingsgruppa ber sametinget medvirke til at snarefangst av ryper kan fortsette også etter 2017.  Svar fra Sametingsrådet:  Sametinget har vært i begynnende konsultasjoner med med Miljødirektoratet om forskriften. Det er formidlet til direktoratet at det vil være svært vanskelig for Sametinget å gi tilslutning til en begrensning av den i omfang lille snarefangsten i samiske områder, og at det vil være helt umulig å gi en tilsutning til en slik begrensing uten at det også skjer begrensinger i høstjakta. Sametinget vil følge opp sitt syn i sin høringsuttalelse til saken og i påfølgende konsultasjoner.  Forslag 4: Representant John Kappfjell, AP</p>
<p>Nordisk samekonvensjon</p>
<p>Felles lovgivning i de nordiske land ville vært en fordel med hensyn til det grenseoverskridende samarbeidet.</p>
<p>Arbeiderpartiet ber Sametinget ta dette i Samisk Parlamentarisk Råd, slik at sametingene i Sverige og Finnland kan løfte denne saken inn for EU – kommisjonen hvor disse landene er medlemmer. Siktemålet er å få til en lik lovgivning som berører samene i de nordiske land.   Svar fra Sametingsrådet:   Som redegjort for i rådets beretning pågår forhandlingene om en Nordisk samekonvensjon. Formålet med en slik konvensjon er å styrke det samiske folks rettigheter slik at samisk språk, kultur og samfunnsliv kan bevares, utøves og utvikles med minst mulig hindre av landegrensene. I dette ligger det også et arbeid for å kunne harmonisere regelverk som hindrer slikt samarbeid og som er grunnet i statsborgerskap eller bosted. Samordningen av sametingenes arbeid i forhandlingene skjer mellom sametingenes forhandlingsdelegater og gjennom styret i SPR (SPR-S). Det er innkalt til et møte 27.06.2016 i Karasjok mellom SPR-S og sametingenes forhandlingsdelegater for å drøfte status og samordning av interesser i de videre forhandlingene. I hvilken grad en Nordisk samekonvensjon må behandles av EU, siden Finland og Sverige er medlemmer der, er forhold som rådet forutsetter håndteres av Finland og Sverige, eventuelt ved konsultasjoner med sametingene.  Forslag 5: Representant Kåre Olli, AP</p>
<p>Forvaltning av reindriftsarealer som kostnadsnøkkel i kommunenes inntektssystem</p>
<p>I kommunenes inntektssystem ligger flere kostnadsnøkler inne, deriblant en beregningsnøkkel for kommunenes kostnader ved forvaltning av landbruksnæringen. Derimot får ikke kommunene kompensert noe for arbeidet med reindriftsrelaterte saksområder.</p>
<p>I areal- og samfunnsplanleggingen er kommunene like forpliktet til å ivareta reindrift som jordbruk. Og vi finner det som er forskjellsbehandling at kommunene ikke har likeverdige økonomiske rammevilkår til å forvalte reindriftsarealer som jordbruksarealer.</p>
<p>Begge primærnæringene, jordbruk og reindrift, er avhengig av en forstandig kommunal arealforvaltning og samfunnsplanlegging, og denne forskjellsbehandlingen fører til at reindriften har et dårligere utgangspunkt i kommunal plansammenheng.</p>
<p>Det fremkommer ofte manglende kunnskap om reindrift i kommunal forvaltning, og en kostnadsnøkkel i kommunenes inntektssystem vil kunne ansvarliggjøre kommunenes forpliktelse til å innhente slik kunnskap, samt gi kommunal forvaltning økonomisk handlingsrom til å ivareta reindriftens behov bedre.</p>
<p>Vi ber sametingsrådet vurdere en sak til Kommunal- og moderniseringsdepartementet der dette blir problematisert, og der man ber om at en slik kostnadsnøkkel innføres i kommunenes inntektssystem.   Svar fra Sametingsrådet:  Representanten Kåre Olli viser til at i kommunenes inntektssystem ligger det flere kostnadsnøkler inne, deriblant en beregningsnøkkel for kommunenes kostnader ved forvaltning av landbruksnæringen. Representanten viser videre til at kommunene ikke får kompensert noe for arbeidet med reindriftsrelaterte saksområder. Kommunene har ingen rolle i forvaltningen av reindriftsnæringen, mens kommunene har en rekke oppgaver knyttet opp mot landbruksnæringen. Kommunene har imidlertid en viktig rolle i forhold til reindriftsarealene gjennom kommunenes samfunns- og arealplanlegging. Sametingsrådet er opptatt av at både statlige myndigheter, fylkeskommuner og kommuner legger til rette for planprosesser som oppfyller den folkerettslige forpliktelsen til å beskytte reindriftsarealene. Planmyndighetene skal gjennom planlegging sikre reindriftens tilgang til tilstrekkelig og forutsigbart beitegrunnlag for å opprettholde næringens drifts- og kulturgrunnlag. Dette gjelder også kommunene. Det er derfor viktig at kommunale myndigheter har kunnskap og forståelse om reindrift som en urfolksnæring med særskilt beskyttelse. Sametingsrådet vil gjøre en nærmere vurdering av forslaget om forvaltning av reindriftsareal som  kostnadsnøkkel i kommunenes inntektssystem.  Forslag 6: Representant Marit Kirsten A. Gaup, AP</p>
<p>Finansiering av fagbrevordningen for reindrift</p>
<p>Opplæringskontoret for reindrift får bevilget 2 millioner over reindriftsavtalen. Partene har konkludert med at denne støtten ikke tilhører reindriftsavtalen, og har signalisert at bevilgningen vil fases ut fra neste års reindriftsavtale.</p>
<p>Reindrift er et yrke med som både innehar fagkompetanse og tradisjonell kunnskap. I all næring er kompetanse en verdsatt faktor, så også i reindriften. Lærlingeordningen gir reindriftslærlinger kompetansebevis for fagkompetanse og den bidrar til å høyne statusen for tradisjonell kunnskap. I en næring der kravet om omstilling stadig fremmes er det viktig at reindriftsfaget utvikles, og at kompetansen stadfestes gjennom fagbrevordningen.</p>
<p>Næringen er liten og er heller ikke en næring med store overskudd. Næringen kan ikke sammenlignes med andre bransjer, som f.eks. elektriker-, bil-, snekkerfaget, der bransjeorganisasjoner bidrar til å medfinansiere sine lærlingeordninger. Allerede i dag bidrar reindriften selv med driftsmidler til lærlinger, slik at de kan gjennomføre lærlingetiden. Dette burde også vært finansiert over reindriftsavtalen.</p>
<p>Reindriftsnæringen er på alle måter en faglig næring, men likevel totalt ulik andre fagnæringer. Som et lite fag, og som et fag som kun ivaretas av samisk reindrift, har ikke denne næringen økonomiske ressurser til selv å kunne bidra med de 2 millionene som forsvinner fra reindriftsavtalen.</p>
<p>Vi ber om at sametingsrådet har dialog med Opplæringskontoret for reindrift og fremmer behovet for finansiering av fagbrevordningen for reindrift for regjeringen. Det vil være naturlig at både Næringsdepartementet og Kunnskapsdepartementet er mottakere av et slikt krav.   Svar fra Sametingsrådet:  Sametinget har fremmet behovet for sikring og finansiering av lærlingordningen gjennom innspill til reindriftsavtalen  2016/2017  . Sametinget har gitt innspill om at ordningen må gjøres permanent gjennom reindriftsavtalen. Lærlingeordningen er en helt sentral ordning som bidrar til rekruttering og formalisering av fagkunnskap i reindrift og sikrer at fremtidens reindriftsutøvere har god og kvalitativ fagkompetanse i reindriftsfaget. Sametingsrådet  ser ordningen som viktig spesielt som  verktøy for å sikre reindrifta som en   familiebasert og kulturbærende næring.  Landbruks- og matdepartementet har de siste 4-5 årene krevd at ordningen skal tas ut av reindriftsavtalen. Dette har skapt stor usikkerhet hos de som vurderer å ta utdanning innenfor reindriftsfaget. Sametingsrådet  vil derfor følge opp saken med Opplæringskontoret  i  reindrift  og duodji  , Kunnskapsdepartementet  ,  og Nærings  - og fiskeri  departementet.   Forslag 7: Representant Mariann  W  ollmann Magga, AP</p>
<p>Flere søknader til Interreg Sápmi</p>
<p>Interreg Sápmi er et grenseoverskridene program for utvikling av samisk kultur, forskning, innovasjon, entreprenørskap og sysselsetting.</p>
<p>Programmet har hatt lang virketid, men det er innkommet forholdsvis få søknader de senere år. Tidligere prosjekter viser behov for finansiering av samarbeidsprosjekter. Interreg Sápmi har spesielt få søknader innen forskningsfeltet.   GiellaGaldu, som er et aktuelt prosjekt, er spesielt godt egnet for Interreg Sápmi.</p>
<p>Arbeiderpartiet ber Sametingsrådet igangsette planlegging og gjennomføring av et kompetansehevingsprogram, et program som kan bidra til at flere prosjektsøknader med høy kvalitet kommer til Interreg Sápmi, og som kan gjennomføres til det beste for det samiske folk.    Svar fra Sametingsrådet:  Det samiske programmet har egne informasjons- og forvaltningssekretariater både i Finland, Sverige og Norge. Hovedsekretariatet er ved Länsstyrelsen i Norrbottens län som bistår begge delprogram, og for delområde Sapmi er det Sametinget i Sverige med en fast ansatt som bistår programarbeidet. For å bistå og kunne avhjelpe nødvendig informasjon og veiledning er det opprettet informasjonspunkter i Finland med ansatte i Lapplands forbund (Lapin liitto) i Rovaniemi og ved Sametinget i Enare. På norsk side kan en få informasjon og søknadsveiledning ved Troms fylkeskommune i Tromsø og for sørsamiske prosjekter ved fylkeskommunen i Nord-Trøndelag (Steinkjer). Sametinget bistår også med informasjon og veiledning på norsk side. Programmet har utviklet gode hjemmesider for veiledning og informasjon på nett både i Finland, Norge og Sverige. Slik sett synliggjøres det samiske delprogrammet rimelig tilfredsstillende. Det er riktig at det har skortet på prosjektsøknader, og i den forbindelse ble det avviklet et seminar i Karasjok 14.april 2016 hvor informasjon og veiledning stod i fokus. Seminaret ble avholdt i regi av hovedsekretariatet i Luleå med bred deltakelse fra alle relevante aktører både fra finsk, svensk og norsk side. Aktuelle søkere deltok også. Sametinget deltok også. Alle partere er opptatt av å få kjentgjort programmets innhold og hvordan søknadsprosessen kan komme inn i et mer aktivt spor. Interreg-programmet er nå inne i sin 5. programperiode, og skulle ut fra en lang tidshorisont være rimelig godt kjent i hele Sapmi. Samiske forsknings- og kompetansemiljøer har gjennom tidene vært godt representert og involvert med prosjektgjenomføring og antas å ha rimelig god kunnskap om programinnhold, samt de krav og kriterier som gjelder for tilfredsstillende søknader.</p>
<p>Informasjon og veiledning kan selvsagt bedres, særlig i de nordsamiske områdene, mens programmet synes å ha bedre forankring og samarbeid i sørsame-området. Med all den informasjon og veiledning som er tilgjengelig både på norsk, finsk og svensk side, synes det lite aktuelt å iverksette et eget kompetansehevingsprogram i regi av Sametinget for å bedre kvaliteten på aktuelle prosjektsøknader innenfor de aktuelle innsatsområdene i Interreg Sápmi.</p>
<p>Med de tilgjengelige ressurser som forefinnes i de ulike sekretariatene hva gjelder Interreg-programmet, skulle det være tilstrekkelig med kompetanse, informasjon og veiledning å hente for å kunne bistå aktuelle søkere for å få nødvendig og påkrevd kvalitet på søknadene.  Forslag 8: Representant Laila Susanne Vars,  Árja</p>
<p>Sametinget må bidra til å opprettholde og videreutvikle Sirma skole</p>
<p>Árjas sametingsgruppe viser til at Tana kommune har vedtatt å nedlegge Sirma skole, som i dag har både barnehagetilbud og grunnskole. Árja mener vedtaket er sterkt beklagelig. Samtidig som Tana kommune har vedtatt å nedlegge Sirma skole, så oppfatter Árja at kommunen er positiv til å videreføre det grenseoverskridende samarbeidet med Utsjok kommune vedrørende skoletilbudet i Sirma/Utsjok.</p>
<p>Árja mener at Sametinget må gå i dialog med Tana og Utsjok kommuner, Sametinget i Finland, departementer og foreldregruppen for bevaring av skolen for å finne en løsning som sikrer at skolen består og at det grenseoverskridende samarbeidet videreutvikles. Det er viktig at Sametingene i Norge og Finland politisk og økonomisk bidrar til arbeidet med å sikre et godt oppvekstmiljø for barna i Sirma og Utsjok.</p>
<p>I løpet av de siste årene har mange grendeskoler og sameskoler i samiske områder blitt nedlagt. Árjas sametingsgruppe viser også til at Sameskolen i Hattfjelldal trues med nedleggelse gjennom at de mister tilskuddet sitt i statsbudsjettet. Láhpoluoppal skole er allerede nedlagt grunnet lavt elevtall. Den videregående skolen i Skånland er også nedlagt. Billefjord og Børselv skoler trues stadig vekk med nedleggelse. Sametinget har hatt grendeskolesaken oppe til drøfting i Sametingets plenum.</p>
<p>Árja mener at Sametingsrådet må komme tilbake med en sak til plenum innen utløpet av 2016 hvor disse skolenedleggelsessakene drøftes i et bredere samfunnsmessig perspektiv, og hvor rådet kommer med forslag til hvilke tiltak som kan iverksettes nasjonalt og internasjonalt for å sikre grendeskolenes og sameskolenes videre eksistens og utvikling av disse. Grenseoverskridende  skolesamarbeid er et nøkkelord, og dette er en sak som også hører hjemme i Samisk Parlamentarisk Råd.   Svar fra Sametingsrådet:  Sametingsrådet har fått inn to saker fra representant Laila Susanne Vars fra  Árja og Christina Henriksen fra NSR/SáB. Begge omhandler Tana kommunes vedtak om nedleggelse av Sirbmá oppvekstsenter.</p>
<p>Sametingsrådet ser alvorlig på nedleggelser av samiske distriktsskoler generellt. Når det gjelder  Sirbmá oppvekstsenter er dette særlig alvorlig siden denne representerer et unikt grenseoverskridende samisk språk- og skolesamarbeid, som er positivt for samisk språkbevaring og -utvikling.</p>
<p>Saken om  Sirbmá oppvekstsenter  har vært tatt opp med Kunnskapsdepartementet på administrativt nivå, men hverken Kunnskapsdepartementet eller Sametinget kan overstyre kommunenes selvbestemmelse.</p>
<p>Sametingsrådet har hatt møte med foreldre, rektorer, lærere og representanter for skolemyndighetene på begge sider av grendsen i februar 2016, og gjennomført et møter med foreldregruppen i mai 2016, hvor problemstillingen ble drøftet.</p>
<p>Sametingsrådet registrerer at Tana kommunes hovedutvalg i sak 24/15 vedtok å opprette en arbeidsgruppe med det formål å søke om midler til etablering av en felles grenseoverskridende skole. Sametingsrådet vil følge opp saken om nedleggelsen av  Sirbmá oppvekstsenter  gjennom dialog med  aktuelle aktører,  for å drøfte mulige løsninger i denne saken. Sametingsrådet vil ta initiativ til ett nytt møte hvor vi vil invitere følgende aktører:</p>
<list><p type="listitem">Tana kommune</p>
<p type="listitem">Utsjok kommune</p>
<p type="listitem">Det finske Sametinget</p>
<p type="listitem">Fylkesmannen i Finnmark</p>
<p type="listitem">Nordkalottrådet</p>
<p type="listitem">Sami Allaskuvlla</p>
<p type="listitem">Lapin liitto (Lapplands forbund)</p>
<p type="listitem">Evt. InterReg</p>
<p type="listitem">Tana samiske språksenter</p>
<p type="listitem">Og evt. andre.</p>
</list><p>Sametinget er opptatt av at elevene får et godt samisk opplæringstilbud og fortsatt grenseoverskridende samarbeid om samisk språk- og opplæring.  Forslag 9: Representant Mariann  Wollmann Magga, AP   BEVARING AV KOMPETANSE, SPRÅK OG KULTUR I SJØLAKSEFISKERIENE   Sjølaksefisket utgjør en del av det materielle grunnlaget for samisk kultur, språk og samfunnsliv. På Sametingets seminar om sjøsamenes rettighetssituasjon ble det understreket at rettigheter ikke kan reguleres bort.   Dagens reguleringer har mer enn halvert antall fiskedøgn i flere soner i tillegg til tidligere tiders innskrenkninger og ulovlige inndragninger av lakseplasser. Det er nå nede i 6 døgn i de hardest regulerte områdene.</p>
<p>Disse dagene er ikke tilstrekkelig for å gi inntekter, slik at næringsaspektet, som en vesentlig del av å opprettholde rettigheter.   Det er heller ikke tilstrekkelig tid til å opprettholde en tradisjonell kunnskap  med overføring til neste generasjon.</p>
<p>Disse dagene er ikke tilstrekkelig til at det samiske språket brukes, vedlikeholdes og utvikles.   Selv om en av begrunnelsene til denne innskrenkningen er at en art er truet, er det omstridt at dette er den reelle årsaken.</p>
<p>Vi ber Sametingsrådet igangsette en vurdering om hvordan man skal ivareta språk, kultur, næring og øvrig samfunnsliv blant sjølaksefiskerne og samtidig kunne bruke dette i fremtidig arbeid for å øke fisketidene.   Svar fra Sametingsrådet:  Fiske etter laks i sjøen og elv har som forslagstiller og sametingsrepresentant Marianne Wollmann Magga beskriver, lang tradisjon i samiske områder. Dette gjør at sjølaksefisket inngår på en naturlig måte i det materielle grunnlaget for samiske næring og kultur. I dag er sjølaksefisket regulert og begrenset på en slik måte at det vanskelig kan oppfylle de bærende elementer som tilligger et materielt grunnlag, noe sametingsrepresentant Magga beskriver på en god måte. Sametinget har gjennom mange år arbeidet for å beder fisketiden etter laks i sjø, slik at den samiske kulturen som vedligger dette fisket kan ivaretas og videreføres på en god og tradisjonell måte. Dessverre har ikke departement og direktorat støttet Sametingets krav, og heller gjennomført reguleringer som stadig kutter ned på fisketid i sjø og er stikk i strid med både sjølaksefiskerne, deres organisasjoner og Sametingets ønske. I midlertidig oppnådde Sametinget gjennom konsultasjon med Klima- og miljødepartementet i mars d.å, enighet med om å utsette innføring av redskapsavgift for sjølaksefisket. Det var også enigheten om at KLD skal gjennomføres en grundig undersøkelse blant laksefiskere i både elv og sjø, før det gjøres noen endring eller forandring vedrørende eksisterende fisketrygd og/eller innføring av nye avgifter. I dette arbeidet vil Sametingsrådet på nytt fremme sjølaksefiskenes og Sametingets syn i få tilbake bort regulert fisketid, slik at man kan revitalisere det samiske kulturbegrepet gjennom bevaring av det materielle grunnlaget for samiske næring og kultur.  Votering  Det ble ikke votert over saken.  Protokoll tilførsler  Det ble ikke fremmet noen protokolltilførsler i saken.  Taleliste og replikkordskifte</p>
<p>Innlegg</p>
<p>Replikk</p>
<p>Christina Henriksen, saksordfører</p>
<p>Silje Karine Muotka</p>
<p>Christina Henriksen</p>
<p>Silje Karine Muotka</p>
<p>Inger Elin Utsi, saksordfører</p>
<p>Silje Karine Muotka</p>
<p>Mariann Wollmann Magga</p>
<p>Inger Elin Utsi</p>
<p>Silje Karine Muotka</p>
<p>Marit Kirsten Anti Gaup</p>
<p>Silje Karine Muotka</p>
<p>Hartvik Hansen</p>
<p>Johan Vasara</p>
<p>Marit Kirsten Anti Gaup</p>
<p>Inger Elin Utsi</p>
<p>Silje Karine Muotka</p>
<p>John Kappfjell</p>
<p>Aili Keskitalo</p>
<p>John Kappfjell</p>
<p>Aili Keskitalo</p>
<p>Johan Vasara</p>
<p>Ann-Mari Thomassen</p>
<p>Mariann Wollmann Magga</p>
<p>Johan Vasara</p>
<p>Ann-Mari Thomassen</p>
<p>Marit Kirsten Anti Gaup</p>
<p>Silje Karine Muotka</p>
<p>John Kappfjell</p>
<p>Inger Elin Utsi</p>
<p>Per Mathis Oskal</p>
<p>Marit Kirsten Anti Gaup</p>
<p>Mariann Wollmann Magga</p>
<p>Ann-Mari Thomassen</p>
<p>Mariann Wollmann Magga</p>
<p>Ann-Mari Thomassen</p>
<p>Láilá Susanne Vars</p>
<p>Silje Karine Muotka</p>
<p>Sandra Márjá West</p>
<p>Beaska Niillas</p>
<p>Christina Henriksen</p>
<p>Silje Karine Muotka</p>
<p>Mariann Wollmann Magga</p>
<p>Silje Karine Muotka</p>
<p>Ellen Kristine Saba</p>
<p>Mariann Wollmann Magga</p>
<p>Silje Karine Muotka</p>
<p>SP  - vedtak:</p>
<p>Nye saker 1 - 9 sendes Sametingsrådet for oppfølging. Behandlingen av saken ble avsluttet 09.06.16kl. 11.05</p>
<p>Ášši/Sak  018/16</p>
<p>Sametingets plenum</p>
<p>Ášši/Sak  004/16</p>
<p>Nærings- og kulturkomiteen</p>
<p>Sametingsmelding om samiske kulturinstitusjoner</p>
<p>Arkivsaknr.</p>
<p>14/177</p>
<p>Behandlinger</p>
<p>Politisk nivå</p>
<p>Møtedato</p>
<p>Saksnr.</p>
<p>Sametingsrådet</p>
<p>03.05.16</p>
<p>SR</p>
<p>Nærings- og kulturkomiteen</p>
<p>24. – 27.05.06</p>
<p>NKK</p>
<p>Sametingets plenum</p>
<p>7. – 9.06.16</p>
<p>SP 18/16</p>
<p>Vedlegg</p>
<p>Forslag og merknader</p>
<p>Sametingsrådets forslag til innstilling:</p>
<p>Sametingsmelding om samiske kulturinstitusjoner</p>
<p>1 Innledning</p>
<p>Sametinget vil med denne meldingen legge frem en overordnet retningsgivende politikk for samiske kulturinstitusjoner.</p>
<p>Hovedformålet med meldingen er å legge til rette for at samiske kulturinstitusjoner skal være viktige samfunnsaktører i bevaring og utvikling av samisk kunst og kultur. Sametinget ønsker en justering av fokus for Sametingets politikk i forhold til samiske kulturinstitusjoner, slik at  den tilpasses status i dag og fremtidige utfordringer og behov. Sápmi er mangfoldig og langstrakt, og det samiske samfunn er enda i en institusjonsoppbyggende fase. Det samiske rommet har utviklet seg og blitt større de siste 10 – 20 år. Nye geografiske områder er kommet til, som byer/tettsteder og langs kysten. Dette har medført at behovene, forventningene og etterspørselen når det gjelder kulturinstitusjoner har blitt større, også med spesialisering i faglige institusjoner som innen teater, kunst og museer. Dersom Sametinget skal kunne tilrettelegge for å møte dagens og fremtidens utfordringer og behov, må det tydeliggjøres hva vi ønsker, det må skje i partnerskap med staten og andre aktører, og i samråd med kulturinstitusjonene selv.</p>
<p>Meldingen gir en kort beskrivelse av dagens situasjon, omhandler tema som utvikling, styrking og vitalisering av samiske kulturinstitusjoner, samt hvilken rolle og ansvar Sametinget skal ha i denne sammenheng. Det redegjøres for problemstillinger, og målsettinger, innsatsområder og strategier for framtidig politikk på saksfeltet drøftes.</p>
<p>Sametinget har formulert følgende overordnede mål for saksfeltet: <span type="quote">”Et mangfold av robuste samiske kulturinstitusjoner som bidrar til bevaring, formidling, utvikling og nyskaping av det samiske samfunn og kulturliv”</span>.</p>
<p>For å nå denne målsettingen har vi prioritert 4 innsatsområder. Disse er valgt ut på bakgrunn av dagens og morgendagens utfordringer og behov. Innsatsområdene i meldingen er:</p>
<p>1. Faglig sterke samiske kulturinstitusjoner</p>
<p>2. Egnet   eierskap til kulturinstitusjoner</p>
<p>3. Samiske kulturinstitusjoner med gode rammevilkår</p>
<p>4. Samiske kulturinstitusjoner med tilfredsstillende lokaler og bygg</p>
<p>En nærmere gjennomgang av innsatsområdene gjøres i kapittel 7.</p>
<p>En forutsetning for å nå målsettingen er fokus på aktivitet og god kvalitet på innholdet, en mangfoldig sektor, utstrakt samarbeid, god styring og ledelse, effektiv ressursbruk, god forvaltning og eierskapsutøvelse, og hensiktsmessige bygg og infrastruktur.</p>
<p>Sametingets viktigste virkemidler i arbeidet med innsatsområdene er våre økonomiske virkemidler, vår eierskapsutøvelse, og dialog, kontakt og samarbeid med andre offentlige myndigheter og med institusjonene selv. Samtidig vil vi vurdere strategier som kan bli aktuelt å ta i bruk for å utvide vårt handlingsrom i fremtiden.</p>
<p>Meldingen er todelt: En del med beskrivelse av status for samiske kulturinstitusjoner, hvilke rammer vi arbeider med og innenfor, hvilket kunnskapsgrunnlag vi har tilgjengelig, med mer. Den andre delen vil drøfte utvikling og langsiktige målsettinger, strategier og innsatsområder for en framtidig politikk for saksområdet.</p>
<p>2 Bakgrunn</p>
<p>Samfunnet endrer seg raskt – lokalt, regionalt, nasjonalt og globalt. Samiske kulturinstitusjoner spiller en viktig rolle for å møte samfunnsutviklingen innenfor områder som kultur, språk, kulturnæringer og andre arbeidsplasser, demografi, stedsutvikling, demokrati, med mer. Det er i dag flere samfunns-messige, politiske og demografiske utviklingstrekk som utfordrer Sametinget, de samiske samfunn og også kulturinstitusjonene, men som samtidig kan tvinge frem og medføre muligheter for nytenking og endring.</p>
<p>Det er en hovedoppgave for Sametinget å utforme virkemidler og legge til rette for at politiske mål og endrede kulturpolitiske rammebetingelser kan håndteres på best mulig måte. Det er snart åtte år siden Sametingsrådets melding om samisk institusjonsutvikling (2008) ble lagt frem. Meldingen omhandlet flere typer institusjoner, men hovedfokuset var på kulturinstitusjoner. I de 26 årene Sametinget har eksistert er det arbeidet mye med samisk institusjonsbygging. Det har vært et fokus på infrastruktur og organisatoriske og strukturelle spørsmål. Det er brukt mye ressurser på å bygge opp de samiske kulturinstitusjonene, flere omorganiseringsprosesser har vært gjennomført, flere kulturinstitusjoner har kommet inn på ordningen med direktetilskudd over sametingbudsjettet, noen byggeprosesser er igangsatt, mens andre står på vent. Sametinget har også gjort seg erfaringer som tilsier at noen justeringer kan være hensiktsmessig.</p>
<p>I Sametingsmelding om kunst- og kultur (2013), Sametingsrådets redegjørelse om samiske museer (2013) og Sametingsrådets redegjørelse om kulturminnevern (2013) signaliseres en dreining av oppmerksomheten mot de samiske kulturinstitusjonenes fagkompetanse innen ulike områder, og mot kulturinstitusjonenes aktivitet og innhold. Kulturinstitusjonenes rolle som viktige aktører for utvikling og formidling av samisk kunst og kultur, og som infrastruktur for samisk kunst- og kulturutøvelse, fremheves også.</p>
<p>Sametinget er en aktiv aktør innenfor institusjonsoppbygging. I dag er det et mangfold av festivaler, museer, kulturhus, teatre og andre kunst- og kulturinstitusjoner som får tildelt direkte driftstilskudd over Sametingets budsjett. Det ligger både språk- og kulturpolitiske og andre samfunnsmessige målsettinger bak Sametingets finansiering av institusjonene.</p>
<p>Det samiske samfunn kan på flere kunst-/fagområder sies å ha en variert dekning hva gjelder eksisterende kategorier av kulturinstitusjoner og andre organ. Og fremdeles er det ønsker og udekkede behov, både med tanke på geografisk fordeling av kulturinstitusjonene, rammevilkår for den enkelte institusjon, og i forhold til hvilke typer institusjoner de samiske samfunn mangler for å kunne dekke og løse ulike behov, samfunnsroller og -oppgaver innen ulike fagfelt. I et fremtids-perspektiv kan det også være hensiktsmessig med en overordnet, prinsipiell drøfting av hvilke roller og oppgaver innenfor denne sektoren er det de samiske samfunn må fylle og løse. Hva er for eksempel den grenseoverskridende dimensjonen og hva er mer et regionalt og lokalt ansvar. Hva kan og bør Sametingets ansvar og rolle være i  forhold til bl.a. politikkutvikling innenfor området, forvaltning, finansiering, styrking av kapasitet og kompetanse og eierskap.</p>
<p>3 Begreper og avgrensninger</p>
<p>Begrepet kulturinstitusjoner kan ha flere definisjoner og brukes om mange typer arenaer og aktører. En kulturinstitusjon er en profesjonelt drevet institusjon for kulturformidling, -bevaring og - produksjon. De er viktig del av grunnmuren i det lokale og regionale kulturlivet og som lokal og regional møteplass, og arena for amatører og profesjonelle utøvere av kunst og kulturaktiviteter. Avhengig av innhold og hovedvirksomhet kan de ha spesialkompetanse innen enkelte fagområder/ sjangere. De har en definert rolle i kulturpolitikken ved at de representerer en verdifull kulturell infrastruktur og er et slags instrument for å oppfylle samiske og nasjonale kulturpolitiske mål, ofte omsatt til lokale forhold. De har også en viktig funksjon i det å utvikle kulturlivet, både som kompetansesenter og samarbeidspartner med lokale og regionale krefter, som vertskap, tilbyder av arenaer, utstyr, teknisk personale og arrangementskunnskap, og som produsent for egne forestillinger/arrangement/prosjekt.</p>
<p>Kulturinstitusjoner kan sies å operere i grenselandet mellom kunst/kultur og administrasjon, fag og politikk. I sin virksomhet må de også søke å tilpasse seg politiske, økonomiske og administrative mål og rammer - herunder legale og arbeidslivsrettslige rammer, samt eksterne forventninger fra samfunnsutviklingen generelt, den teknologiske utviklingen, pågående kunst- og kulturfaglige diskurser, og endringer i publikums smak og preferanser. Samisk språk og kultur er ofte nært sammenknyttet. Flere samiske språksentre har virksomhet som berører kulturfeltet. Noen kulturinstitusjoner huser også språksentre. Denne sametingsmeldingen vil likevel avgrenses tematisk til å omhandle de kulturinstitusjonene som årlig mottar driftstilskudd over Sametingets budsjett, og som Sametinget har en aktiv rolle overfor. Dette kan være samiske teatre, museer, festivaler, kulturhus og kulturformidlingsinstitusjoner. Språksentra, media, forlag, bokbusser, bibliotek og idrett som også mottar driftsstøtte over direktetilskudd eller over søkerbaserte ordninger i Sametinget, vil ikke omfattes av denne meldingen.</p>
<p>Meldingen hoder seg på et overordnet nivå. Vi går derfor for eksempel ikke inn på tiltak for enkeltinstitusjoner. Årlige prioriteringer og tiltak, basert på målsettingene og strategiene i meldingen, vil framkomme i Sametingets budsjett. I enkelte tilfeller vil det være behov for videre utredninger og prosjekter. Resultatoppnåelse vil fremgå av Sametingets årsmelding.</p>
<p>4. Prosess</p>
<p>Sametingsmeldingen om samiske kulturinstitusjoner er et resultat av en prosess både internt i Sametinget og av prosesser hvor de samiske kulturinstitusjonene er blitt involvert.</p>
<p>Redegjørelsen om samiske kulturinstitusjoner ble drøftet i Sametingets plenumssamling i oktober 2014. Sametinget arrangerte et innspillseminar i november 2014 for å få innspill fra de samiske kulturinstitusjonene på hva deres utfordringer og forventninger for framtiden er. Et nytt innspillseminar ble arrangert i april 2016. Det er også gitt anledning til skriftlige innspill.</p>
<p>De jevnlige dialogmøtene mellom Sametinget og de samiske kulturinstitusjonene som mottar direktetilskudd over budsjettet gir utdypende informasjon, med situasjonsbeskrivelser og om behov og utfordringer de enkelte institusjonene står overfor.</p>
<p>Innspillene som er kommet inn danner en viktig del av kunnskapsgrunnlaget for meldingen.</p>
<p>5 Status</p>
<p>5.1 Overordnet beskrivelse av rolle, funksjon, betydning.</p>
<p>De samiske kulturinstitusjonene er viktige nav og fyrtårn i sine lokalsamfunn og for det sivile samiske samfunn. De er viktig som sysselsettingsaktører; de gir kompetanse- og kulturarbeidsplasser i samiske lokalsamfunn og distriktet generelt. Norut Alta-Áltas rapport om kulturnæring i samiske områder viser at antall ansatte i samiske språk- og kultursentre har hatt en betydelig vekst de siste årene. Dette har også et likestillingsaspekt siden mange kvinner arbeider i disse institusjonene. Institusjonene gir kommunale skatteinntekter. De er ofte det første møtet turister, tilreisende m.fl. får med det samiske samfunnet og den samiske kulturen. Synliggjøring og bruk av samisk språk er sentralt i deres virksomhet. De har flere roller, funksjoner og oppgaver - lokalt, regionalt og nasjonalt.</p>
<p>Vi har en antakelse om at samiske kulturinstitusjoner i noen sammenhenger kan ha en annen rolle og betydning enn norske kulturinstitusjoner har. For eksempel at noen har/kan få roller og ansvar som samiske institusjoner med nasjonalt ansvar/nedslagsfelt, men samtidig være lokalisert i distriktene. Det finnes eksempler på at i områder hvor det samiske ikke er særlig synlig ellers, så er samiske museer særdeles viktige for synliggjøring av den samiske  tilstedeværelsen  .  De har også en viktig språkpolitisk rolle, og mange samiske kultursentre har flere funksjoner, oppgaver og leietakere under samme tak. Det har ikke vært utført en helhetlig analyse av de samiske kulturinstitusjonenes virkning og betydelse i sine regioner, og dette er noe vi har behov for økt kunnskap om.</p>
<p>Det forskningsbaserte kunnskapsgrunnlaget generelt om samiske kulturinstitusjoner er noe mangelfullt og lite koordinert. Noe relevant materiale finnes i for eksempel Telemarkforsknings, Noruts og Norsk Kulturråds utredninger og rapporter. Sametinget vil se på muligheter for samarbeid med Norsk Kulturråd, og vurdere bestilling av oppdrag hos andre aktører.</p>
<p>5.2 Samisk samfunnsbygging, demokratiutvikling, institusjonenes samfunnsrolle.</p>
<p>Sametinget skal løpende og aktivt samarbeide og samhandle med det sivile samiske samfunnet i den praktiske utformingen av politikk, ordninger og tjenester. Det samiske sivilsamfunnet omfatter samiske institusjoner, virksomheter, organisasjoner og enkeltmennesker. De samiske kulturinstitusjonene er virksomheter som springer ut av og fungerer i en samisk samfunnssammenheng og samisk offentlighet. Alle samfunn er i stor grad bygd opp av et sett med ulike institusjoner med de variasjoner det innebærer. De samiske institusjonene er derfor helt sentrale i å oppnå sterke, fungerende og utviklende samfunn som ivaretar samisk språk, kultur og samfunnsliv. Oppbyggingen og utviklingen av samiske samfunn krever vilje og evne til å etablere og videre utvikle egne institusjoner.</p>
<p>Det er en rekke statlige og regionale institusjoner i og utenfor det samiske samfunnet som skal ivareta det samiske samfunnets behov, og som ikke er tilknyttet Sametingets forvaltning. De er viktige samfunnsinstitusjoner, blant annet innen helse, utdanning/forskning, media, osv. Mange av disse møter samiske brukere, og har en virksomhet som tar hensyn til og jobber etter samisk kultur-forståelse og språk. De samiske kulturinstitusjonene som får tilskudd fra Sametinget har en annen bakgrunn og historie, og de fleste er bygd opp etter lokale og regionale initiativ, ut fra et mer samisk <span type="quote">«grasrotperspektiv»</span>. Samiske brukere og det samiske samfunnet får hjelp og veiledning av mer formell art, samt får oppfylt behov for å se sin egen kultur og språk uttrykt på egne premisser. Det er behov for disse ulike typene av samfunnsinstitusjoner, og at de utfyller og komplementerer hverandre i det samiske samfunnet.</p>
<p>Sametinget har fått utført utredningen  Kommunereformen og samiske interesser  (2015). Den tar opp de samiske institusjonenes viktige rolle i utviklingen av den nye samiske offentligheten, og er viktig for utviklingen av samisk språk og kultur. Det gjelder også i de kommunene der samene er i klart mindretall. Her har Sametinget en viktig rolle som utviklingsaktør, som kan styrkes enda mer gjennom mer strategisk bruk av økonomiske virkemidler.</p>
<p>De ulike samiske kulturinstitusjonene har en viktig verdi, rolle og funksjon i samfunnet for samisk samfunnsbygging og demokratiutvikling. De har betydning også som infrastruktur for demokrati og ytringsfrihet og som grunnlag for fellesskapsdannelse. Sametinget ser potensialet i at dette kan utvikles og utvides ytterligere, noe som må skje i nær dialog med institusjonene selv. Dette dreier seg blant annet om de samiske institusjoners nåværende og framtidige samfunnsoppdrag og –rolle.</p>
<p>Det er viktig at de lykkes i arbeidet med å oppruste og utvikle seg til å møte dagens og fremtidens utfordringer og behov. Våre institusjoner må være best mulig utrustet til å møte oppgaven som ambassadører og representanter for det samiske samfunnet og den samiske kulturen. Til å bidra i dokumentasjon, produksjon, utvikling og formidling av kunst, kultur og kulturarv, og tilrettelegging for kunstnere og kulturutøvere. Kulturinstitusjonene er også et hjelpemiddel og verktøy for iverksetting og realisering av Sametingets kulturpolitikk på mange områder. Samtidig som de utfordrer, utfyller og bidrar med innspill til den samme politikken.</p>
<p>De målbærer en samfunnstemme og er samfunnsaktør også overfor lokale, regionale og nasjonale myndigheter, og gjennom fagorganisasjoner. Skal vi lykkes med samfunnsbyggingen, er det viktig at institusjonene også tar den type ansvar som pådrivere i det offentlige rom, slik som nylig i forbindelse med saken om Bååstede – tilbakeføring av samiske kulturgjenstander.</p>
<p>Flere samiske kulturinstitusjoner vil også ta en aktiv rolle i markeringen gjennom hele 2017 av 100 årsjubileet siden det første samiske landsmøtet, Tråånte 2017. Det samiske rommet utvides stadig. I områder hvor fornorskningen var sterkest, men hvor samisk tilstedeværelse og identitet nå erkjennes og revitaliseres, vil synliggjøring av samisk kultur og språk være viktig. Møteplasser og arenaer for kulturelle aktiviteter vil bli stadig mer etterspurt. Sametinget erfarer allerede en økende etterspørsel etter samiske møteplasser i tettsteder og byer. Den type kulturinstitusjoner vil spille en viktig rolle for videre samisk samfunnsbygging.</p>
<p><span type="quote">«Samfunnsoppdrag»</span> er i dag et etablert begrep innenfor flere områder i kulturpolitikken. Begrepet viser litt forenklet sagt til det politiske ansvaret som følger med offentlig finansiering for kultur-institusjoner og andre aktører som mottar slik støtte. Selv om begrepet kan ha nyanser og ulik fortolkning, indikerer det at kulturinstitusjoner har et ansvar som strekker seg ut over deres faglige og organisatoriske grenser. I <span type="quote">«Kulturutredningen 2014»</span> drøftes begrepet samfunnsoppdrag, og det argumenteres for at grunnlaget for styringen av kulturinstitusjonene bør ligge i en tydeliggjøring av dette samfunnsoppdraget for den enkelte institusjonen. Det krever en avklaring av hvilke kunstneriske og faglige formål kulturinstitusjonene skal være til for, hvem de skal være til for, og hvilken rolle de skal ha i forhold til det øvrige kulturlivet. Avklaringen må komme fra kulturinstitusjonene selv, men i  dialog med finansierende myndigheter og interessenter i deres omgivelser. Den enkelte kulturinstitusjons samfunnsoppdrag vil fremgå av deres formålsparagraf og virksomhetsplaner; institusjonens formål, ansvarsområde og overordnede mål. Kjernen i samfunnsoppdraget vil ofte være bevaring og utvikling av samisk kunst og kultur. Sametinget sier også noe om samfunnsoppdrag i de årlige tildelingsbrevene, og vi vil fortsette dialogen med institusjonene om deres rolle og samfunnsoppdrag.</p>
<p>5.3 Kulturinstitusjonene som mottar direktetilskudd over sametingsbudsjettet.</p>
<p>Kulturinstitusjonene som mottar direktetilskudd over sametingsbudsjettet er ganske mangfoldige og mangeartede; både når det gjelder hvordan de oppsto, i alder, størrelse, organisering, og i sin virksomhet med formål, innhold, aktiviteter og virkeområde/målgrupper. Noen fikk driftsstøtte direkte fra Kulturdepartementet før Sametinget overtok forvaltningen, mens andre hele tiden har fått driftstøtten over Sametingets budsjett. Noen er nylig omorganisert, og noen er under omorganisering. Sametinget er medstifter/medeier i noen av institusjonene.</p>
<p>Samtidig har de mange fellestrekk og likheter:</p>
<list><p type="listitem">De fleste får hoveddelen av driftstilskuddet bevilget fra Sametinget  .</p>
<p type="listitem">De virker i og for det samiske samfunn og jobber med samme mål om å ivareta, styrke, synliggjøre og utvikle samisk kunst- og kulturliv i de områdene de virker De er ofte etterspurt og initiert av lokale foreninger og ressurspersoner; det frivillige kulturliv.</p>
<p type="listitem">De virker ikke bare for den samiske befolkningen, men er også et tilbud for alle andre  .</p>
</list><p>Bruk, synliggjøring, utvikling av og formidling på de samiske språkene er viktig del av virksomheten ved de fleste kulturinstitusjonene. Noen av institusjonene har samiskspråklige innsatsområder som en del av sin virksomhet. Det kan være fagområder der samisk språk er i fokus i aktiviteter som omfatter materiell- og immateriell kulturarv, og fokus på samisk språk er tydelig i produksjon og formidlingen av aktiviteter, forestillinger og i virksomheten. Andre igjen jobber aktivt med for eksempel utvikling av terminologi innen sine fagområder, som de samiske museenes arbeid med utviklingen av gjenstandsdatabasen Primus på samisk. I tillegg er det også noen institusjoner som har en formell rolle innen språksentervirksomhet.</p>
<p>Kart med oversikt over samiske kulturinstitusjoner som mottar direktetilskudd over kulturkapittelet i sametingsbudsjettet.</p>
<p>5.4 Kategorisering av kulturinstitusjonene</p>
<p>Som nevnt er kulturinstitusjonene mangfoldige og mangeartede. Det vurderes likevel som formålstjenlig i denne meldingen å gruppere dem etter et utvalg kategorier. Disse er ikke uttømmende eller nødvendigvis hensiktsmessige i andre sammenhenger. I et samfunnsbyggende perspektiv vil det også kunne bidra til en oversikt over hva som finnes og hva som mangler/er behovene for ulike kategorier av kulturinstitusjoner.</p>
<p>I Norge legges det ofte til grunn en firedelt klassifisering av statlige kulturinstitusjoner; stats-institusjoner, nasjonale institusjoner, region-/landsdelsinstitusjoner og knutepunktinstitusjoner (t.o.m. 2015). Det er først og fremst <span type="quote">«store institusjoner»</span> som teatre, orkestre og museer som er faste poster på statsbudsjettet.</p>
<p>I sametingsbudsjettet er det gjort en inndeling av institusjonene etter hovedfunksjon/-virksomhet, hvor institusjonene er av ulik størrelse; teatre, festivaler, museer, samiske kulturhus og kultur-formidlingsinstitusjoner. I det følgende gis en grov, ikke uttømmende, oversikt over hva slags <span type="quote">«dekning»</span> det kan sies å være når det gjelder institusjoner innen noen kategorier av kunst- og fagfelt på norsk side av Sápmi. Innen hvert felt kan det være enkeltinstitusjoner som kan sies å ha, eller ønske å ta, en nasjonal rolle, eller en landsomfattende funksjon. Det kan også være mer spesialiserte institusjoner innenfor avgrensede kunst-/fagfelt. Andre kan være flerbruks-institusjoner/sentre med flere funksjoner under samme tak. Noen har et regionalt eller lokalt virkeområde. Noen samarbeider allsamisk eller internasjonalt. Noen har ett hovedarrangement pr. år. Noen har få eller ingen fast ansatte. Noen er fyrtårn eller lokomotiv innenfor sitt kunst-/fagfelt og/eller sitt geografiske- og/eller språk-område. Det er av ulike årsaker relativt stor variasjon i aktivitetsnivå ved disse kulturinstitusjonene.</p>
<p>Sametinget erkjenner at det kan ha vært noe uklart hva våre forventinger til kulturinstitusjonene er, ved at forventningene ikke har vært tilstrekkelig differensiert og tilpasset for eksempel deres størrelse, funksjon og samfunnsrolle.</p>
<p>Scene-feltet:</p>
<p>Sametinget gir direktetilskudd til to etablerte samiske turnéteatre - et nasjonalteater og et prosjektteater, og til et kulturskoletilbud med samisk barneteater. Beaivváš Sami Našunálateáhter har en nasjonal rolle  .  I tillegg støtter Sametinget over søkerbaserte ordninger det frie scenefeltet, herunder dans, og ulike samarbeidsprosjekt med nasjonale/regionale teatre og teatergrupper.</p>
<p>Visuell kunst-feltet  :</p>
<p>Sametinget gir direktetilskudd til Senter for samisk samtidskunst, som har en nasjonal rolle. Sametinget gir også driftstilskudd til Savio-museet gjennom direktetilskudd til Tana og Varanger museumsiida. I påvente av etablering av et Samisk kunstmuseum er det etablert en midlertidig løsning for kunsten innkjøpt gjennom innkjøpsordningen for samisk samtidskunst og kunsthåndverk, ved leie av nye og mer formålstjenlige lokaler i Karasjok. Det finnes utstillingslokaler ved flere kulturhus-/sentre som Sametinget gir direktetilskudd til. Visuell kunst-feltet støttes også over søkerbaserte ordninger.</p>
<p>Film-feltet:</p>
<p>Sametinget gir direktetilskudd til Internasjonalt Samisk Filminstitutt (ISFI), som har en nasjonal, internasjonal og allsamisk rolle. Sametinget har alene siden oppstarten gitt driftstilskudd til ISFI. I tillegg gis det støtte over søkerbaserte ordninger til ulike prosjekter. Kulturdepartementet tildeler ISFI støtte til aktiviteter, men ikke drift. Nordisk Råd har vedtatt at de vil støtte driften inntil regjeringene i Norge, Sverige og Finland i samarbeid finner en løsning på driftsfinansieringen.</p>
<p>Litteratur-feltet  : Innenfor litteraturfeltet finnes institusjoner eller aktører som bibliotek, bokbusser, forlag og litteraturhus. Sametinget gir direktetilskudd til åtte samiske bokbusser. I tillegg gir vi investeringsstøtte til kjøp av nye busser. Vi har også vårt eget bibliotek på sametingsbygget i Karasjok, som har en nasjonal funksjon. Det gis direktetilskudd over ordningen Samiske medier til ulike publikasjoner og tidsskrift. Det finnes noen samiske forlag (9), hvorav flere etter søknad mottar driftstilskudd fra Sametinget. Det er også etablert et samisk litteratursenter som i hovedsak eies og drives av forlaget Čálliid Lágádus, og som befinner seg i Karasjok men også har en egen samisk avdeling i Eldorado bokhandel i Oslo. Sametinget har gitt etableringsstøtte til litteratursenteret.</p>
<p>Saksfeltet vil beskrives og drøftes i en kommende redegjørelse   om litteratur. Sametinget vil i 2016 også evaluere tilskuddsordningen til samiske bokbusser, og utarbeide en strategi for fremtidig utvikling av disse.</p>
<p>Joik/musikk-feltet, herunder også festivaler  :</p>
<p>Sametinget gir direktetilskudd til åtte samiske festivaler hvor samisk- og urfolksmusikk og joik er sentrale deler av festivalprogrammene for de fleste, og de således er viktige arenaer for synliggjøring av samisk musikk og artister. Fra 2016 gis det også direktetilskudd over kulturnærings-kapittelet i sametingsbudsjettet til en musikkfestuke  .  Riddu Riđđu festivalen har fra 2009 til 2015 hatt en rolle og ansvar som knutepunktinstitusjon, med tilskudd over statsbudsjettet. Sametinget har over flere år gitt tilskudd til Sápmi Music over søkerbaserte ordninger. Sápmi Music evalueres i 2015/2016.</p>
<p>Sametinget har igangsatt et arbeid med styrking og videreutvikling av rammevilkårene for joik, samisk musikk og for samiske musikere. Arbeidsgruppens rapport som kommer første halvdel av 2016 vil blant annet inneholde anbefalinger. Arbeidsgruppen påpeker at det er et behov for oppbygging av et sterkt fag-/kompetansemiljø for joik og samisk musikk.</p>
<p>Over søkerbaserte ordninger gis det støtte til musikkutgivelser, turnéstøtte og honorar. Og til andre festivaler og arrangement hvor samisk musikk og joik er del av innholdet.</p>
<p>Museumsfeltet:</p>
<p>Sametinget har forvaltningsansvar, og gir driftstilskudd til seks konsoliderte samiske museer. I tillegg får de støtte over søkerbaserte ordninger til ulike prosjekter. De arbeider etter nasjonal og internasjonale museumsfaglige prinsipper, og er medlem i det nasjonale museumsnettverket. I tillegg har de samarbeid gjennom Samisk museumsnettverk. De samiske museene er ulike av størrelse og alder, men fungerer sammen med de samiske kultursentraene som hjørnesteinsbedrifter i de samiske samfunnene. De har dels noe ulike virksomhetsområder, men felles er at de har høy kompetanse innen sine fagområder. Sametinget har lagt fram en Museumspolitisk redegjørelse i 2013, som ligger til grunn for Sametingets forvaltning og politikk på området.</p>
<p>Bååstede- tilbakeføring av samisk kulturarv. I 2012 underskrev Sametinget, Norsk folkemuseum og Kulturhistorisk museum en avtale om å tilbakeføre samiske kulturhistoriske gjenstander til de samiske museene. Dette er samisk kulturarv som ble ført bort fra det samiske samfunnet. Arbeidet med gjennomgang av arkivmaterialet og forberedelse for konservering av gjenstandene lokalisert ved Norsk folkemuseum er igangsatt. I dag er det Sametinget som støtter arbeidet med 1 mill. kr årlig, i tillegg til at det er bevilget en mindre del prosjektmidler fra andre instanser. Det er ennå behov for finansiering av tilbakeføringen, som er kostnadsberegnet til 17 mill. kr, noe som Sametinget ønsker et samarbeid med sentrale myndigheter om.</p>
<p>Kultursentre/flerbrukshusene/kulturhus/møteplasser  Sametinget gir direktetilskudd til 16 institusjoner som i sametingsbudsjettet er kategorisert som Samiske kulturhus og kulturformidlingsinstitusjoner. Det kan også gis støtte til ulike prosjekt og arrangement over Sametingets søkerbaserte ordninger. Disse institusjonene representerer et stort mangfold når det gjelder innhold og funksjon, og det er stor variasjon i størrelsen på institusjonene både hva gjelder aktivitet og antallet personer tilknyttet virksomheten og i nedslagsfeltet til institusjonene. Flere institusjoner har et nasjonalt eller regionalt nedslagsfelt, og med et bredt virksomhetsfelt. Mange av kulturhusene er små med en ren lokal virksomhet, og da ofte uten noen ansatte. Noen av institusjonene har en kunstfaglig/spesialisert virksomhet, og denne virksomheten kan også være grenseoverskridende.</p>
<p>De samiske samfunn har en variert dekning hva gjelder typer institusjoner og andre organ innenfor ovennevnte kunst- og fagfelt. Og fremdeles er det kategorier institusjoner de samiske samfunn mangler for å kunne dekke behov og løse samfunnsoppgaver. I et kortsiktig perspektiv vurderes det særlig å være udekkede nasjonale behov når det gjelder et egnet Samisk kunstmuseum og en form for fagmiljø for joik og musikk. For fremtiden forventes det i tillegg å fremkomme flere ønsker om samiske møteplasser og kulturarenaer i tettsteder og byer, og i områder hvor samisk tilstedeværelse og identitet revitaliseres.</p>
<p>6 Overordnede målsettinger for samiske  kulturinstitusjoner</p>
<p>Sametingets overordnede mål for kulturpolitikken er et levende og mangfoldig samisk kunst- og kulturliv av god kvalitet som er tilgjengelig for alle. Tilgang til kultur er i stor grad et kollektivt gode. For Sametinget er det viktig at den samiske befolkningen skal ha like muligheter som den øvrige befolkningen til å delta i kulturlivet.</p>
<p>6.1 Rammer</p>
<p>6.1.1 Sametingets rolle og ansvar</p>
<p>Sametinget har en viktig rolle med å bidra til at de samiske kulturinstitusjonene styrkes, og det samiske samfunnet har store forventninger til Sametingets bidrag til dette. Sametinget tar på vegne av den samiske befolkningen i Norge ansvar for egen utvikling og fremtid, og forventer at statlige myndigheter legger til rette for dette. Sametinget ønsker reelle muligheter til å påvirke ramme-betingelsene for samiske samfunn. Dette innebærer blant annet muligheten til aktivt å utvikle samiske institusjoner. Dette gjør vi blant annet gjennom aktiv virkemiddelbruk, gjennom samarbeid med aktører som arbeider for samisk kulturutvikling, og ved politisk og administrativ dialog med sentrale, regionale og lokale myndigheter for å styrke rammevilkårene for samisk kulturutvikling.</p>
<p>Sametinget har ansvaret for flere forvaltningsoppgaver innenfor det samiske kunst- og kulturlivet. Vi overtok forvaltningsansvaret for allerede etablerte institusjoner og ordninger fra regjeringen rundt 2002. Dette gjaldt de samiske museene, Beaivváš Sámi Našunálteáhter, samiske festivaler, samisk idrett og andre økonomiske ordninger til kultur. Dette innebærer blant annet at Sametinget forvalter og tildeler den statlige tilskuddsordningen for disse oppgavene. Sametinget har i tillegg inkludert flere ordninger og institusjoner i vår kulturforvaltning for å nå våre mål på området.</p>
<p>Institusjonene har også et eget ansvar i å opprettholde og utvikle seg som institusjon og etablere gode samarbeidsrelasjoner til ulike aktører. Sametingets ansvar er blant annet å legge til rette for dette gjennom virkemiddelbruk, dialog og ved å skape arenaer for samarbeid.</p>
<p>Det er viktig med en bevisst holdning til de ulike roller Sametinget kan ha, som politikk utformer og – pådriver, som finansier, forvalter, medstifter/eier, styreoppnevner, aktør i  byggeprosesser. For å sikre legitimitet til disse rollene og for å skape tillit, må Sametinget være tydelig på de ulike rollene og hvordan disse forvaltes, med de muligheter og begrensninger dette innebærer.</p>
<p>6.1.2 Økonomi</p>
<p>På grunn av manglende budsjettprosedyrer mellom Sametinget og regjeringen har vi et begrenset økonomisk handlingsrom. Dette påvirker våre muligheter til å finansiere drift av, og lokaler for, samiske kulturinstitusjoner. Sametinget skal føre en helhetlig politikk, inkludert å ta et helhetlig budsjettansvar for hele det samiske samfunnet. Rammer legges i statsbudsjettet, og bevilgningene der gir ikke Sametinget tilstrekkelig handlingsrom til å kunne utvikle kultursektoren. Sametinget arbeider kontinuerlig for å bedre dette handlingsrommet.</p>
<p>Eksempelvis har Sametinget forvaltningsansvaret for de samiske museene. Likevel har vi ikke økonomiske handlingsrom til å sikre museene utviklingsmulighetene de har behov for. Det oppfattes som uverdig at det samiske samfunn ikke fullt ut kan ta vare på sin egen kulturarv. Beaivváš Sámi Našunálteáhter er et samisk nasjonalteater, men de har ikke de samme økonomiske forutsetninger/ressursene som andre teatre på samme institusjonelle nivå, selv ikke som de minste regionteatrene. Sametinget har fram til i dag ikke kommet i posisjon til å ha reelle budsjett-forhandlinger/-prosedyrer for å legge fram det faktiske behovet for de samiske museene og samiske kulturinstitusjoner generelt.</p>
<p>Samtidig har Sametinget et ansvar for å fordele og prioritere innenfor de gitte økonomiske rammene. Sametinget har begrensede midler til rådighet i eget budsjett på kulturfeltet, men har likevel over flere år valgt å bevilge mer til kulturformål over Sametingets budsjetter enn hva bevilgningene fra Kultur-departementet utgjør. Dette har gått på bekostning av andre formål i det samiske samfunnet.</p>
<p>Illustrert ved følgende figur:</p>
<p>Det er fremdeles et stort behov for en økning av bevilgningen over statsbudsjettet til samiske kulturformål. I sak 039/15 Sametingets   budsjettbehov 2017 fremgår det at Sametinget har stipulert det økte behovet til samiske kulturinstitusjoner, inkludert Bååstede, til å være omlag kr 42 millioner.</p>
<p>Sametinget fordeler årlige driftstilskudd til 34   kulturinstitusjoner over Sametingets budsjett som denne meldingen omhandler.   I 2016 beløper dette seg til ca. 78, 3 millioner. Og i 2015 var det ca. 72, 5 millioner  .</p>
<p>6.2 Andre ansvarlige parter</p>
<p>Statlige myndigheter</p>
<p>Staten har forpliktet seg til å legge forholdene til rette for at samer kan sikre og utvikle sitt språk, sin kultur og sitt samfunnsliv, jf. Grunnlovens paragraf 108. Staten har det overordnete ansvaret for å sikre at samisk kultur og språk har gode rammevilkår Sametinget får et statlig rammetilskudd, som blant annet skal gå til driftstilskudd av samiske kulturinstitusjoner. Sametinget har gjennom sine budsjettinnspill påpekt at denne rammen er for liten.</p>
<p>Statlige myndigheter har også ansvar for å ivareta samiske rettigheter og interesser når ulike statlige satsninger, utredninger og utvalg iverksettes. Det er Sametingets erfaring at samisk kultur ikke alltid naturlig inkluderes og hensyntas når slikt initieres innen kulturfeltet. Et ferskt eksempel er avviklingen fra 2016 av ordningen med Knutepunktinstitusjoner med  driftstilskudd gitt over statsbudsjettet, hvor de fleste institusjonene overføres til en søkerbasert ordning under Norsk kulturråd. Riddu Riđđu festivalen berøres av dette. Sametinget ble ikke gitt anledning til konsultasjon om saken. Sametinget er i dialog med Norsk kulturråd om dette.</p>
<p>Når det gjelder byggeprosjekt generelt, så benyttes statens husleiefinansieringsordning for nye kulturbygg, med Statsbygg som byggherre. Kulturdepartementet er oppdragsgiver for bygg til statlige kulturinstitusjoner. Departementet gir også tilskudd til nasjonale kulturbygg. Den desentraliserte ordningen for tilskudd til kulturbygg forvaltes av fylkeskommunene. I noen tilfeller har Kulturdepartementet også vært oppdragsgiver for samiske kulturinstitusjoner.</p>
<p>Statsbygg er byggherre og organiserer, planlegger og gjennomfører byggeprosjekter på vegne av staten. De fleste byggene de er byggherre for, forblir i deres portefølje. Byggenes leies ut til statlige og statlig eide institusjoner for kostnadsdekkende husleie, den såkalte husleiefinansieringsordningen.</p>
<p>For nye samiske kulturbygg har Sametinget og Kulturdepartementet godkjent prosedyrer for husleiefinansiering av samiske kulturbygg. Prosedyrene omfatter følgende:</p>
<list><p type="listitem">Sametinget legger i første omgang fram behovsvurdering med forslag til rom- og funksjonsprogram. Ved behov holdes det møte mellom Kulturdepartementet og Sametinget. Departementet gir tilbakemelding på dette materialet.</p>
<p type="listitem">På grunnlag av tilbakemeldingen fra departementet vil Sametinget be Statsbygg eller en annen utleier om å utarbeide byggeprogram med tekniske krav og foreløpig beregning av husleie.</p>
<p type="listitem">Byggeprogrammet med husleieestimat oversendes til departementet sammen med antatte konsekvenser for kap. 320 post 53 til dekning av årlige merutgifter til husleie og drift av lokalene, herunder drift av aktiviteten i lokalene. Departementet gir tilbakemelding til Sametinget med kommentarer til byggeprogrammet og de antatte økonomiske anslagene.</p>
<p type="listitem">På grunnlag av departementets tilbakemelding på byggeprogrammet gir Sametinget oppdrag til Statsbygg eller en annen utleier om videreføring til gjennomført forprosjekt. Eventuelt brev til Statsbygg om refusjoner av utgifter til programmering/forprosjektering utarbeides av departementet.</p>
<p type="listitem">Sametinget sender til Kulturdepartementet forprosjekt med husleieberegning og kvalitetssikret inntekts- og utgiftsbudsjett for drift av lokalene og aktiviteten i lokalene. Dette materialet skal være behandlet av Sametinget før det oversendes. Materialet behandles av departementet. I løpet av denne behandlingen vil Kulturdepartementet kunne ha  bruk for tilleggsopplysninger og vurderinger fra Sametinget om prosjektet. Dersom byggeprosjektet prioriteres i regjeringens budsjettbehandling, legges saken fram for Stortinget for endelig beslutning.</p>
<p type="listitem">Dersom Stortinget gir sin tilslutning til at et foreslått byggeprosjekt skal gjennomføres, inngår Sametinget, eventuelt brukeren/brukerinstitusjonen, leieavtale med Statsbygg eller en annen utleier innenfor rammen av det grunnlaget Stortinget ble presentert for. Bygget gjennomføres av Statsbygg eller den private utleieren i samsvar med dette.</p>
<p type="listitem">Sametinget følger opp saken i de årlige budsjettsøknadene til Kulturdepartementet og i de faste halvårlige administrative møtene med Kulturdepartementet.</p>
</list><p>Regionale myndigheter – herunder samarbeidsavtalene med fylkeskommunene</p>
<p>Sametinget ser på lokale, regionale og andre samiske institusjoner som viktige arenaer for utviklingen av samiske samfunn. Sametinget ser det som naturlig at fylkeskommunene tar et regionalt ansvar for å tilrettelegge og sikre at samiske institusjoner har gode rammevilkår. I praksis har det vist seg at de samiske kulturinstitusjonene i blant får en betydelig lavere andel driftstilskudd sammenlignet med andre lignende norske institusjoner. Fylkeskommunene tenderer heller til å bevilge midler til enkelt-prosjekter til de samiske kulturinstitusjonene.</p>
<p>Fra statlig hold legges det opp til en 70 % - 30 % fordeling av statlig-regional/lokal driftstilskudd. I så godt som alle tilfeller er det  lokale  samiske initiativ som har ført til etablering av samiske kultur-institusjoner. Flere av disse har hovedsakelig blitt finansiert av statlige tilskudd, som fra 2002 stort sett alle har blitt bevilget gjennom Sametinget. I dag yter Sametinget i mange tilfeller inntil 90 % av driftstilskuddene, noe som tydelig ikke samsvarer med statlige føringer. I takt med at Sametinget har tatt et større ansvar for samisk samfunnsbygging, har fylkeskommunenes andel av driftsmidlene ofte blitt redusert eller stagnert.</p>
<p>Sametinget har som målsetning å skape større forpliktelse til felles utvikling av samisk kunst og kulturliv gjennom samarbeidsavtalene som er inngått med de ulike fylkeskommunene. Videre er samarbeidsavtalene viktige for å synliggjøre at Sametinget ikke er alene om ansvaret for utviklingen av essensielle sektorområder i det samiske samfunn. Det innebærer også at samiske kulturinstitusjoners vilkår kan styrkes gjennom samarbeidsavtalene.</p>
<p>Fylkeskommunene er ofte eiere og finansiører av, eller oppnevner styremedlemmer til, en rekke kulturinstitusjoner. Sametinget vil oppfordre fylkeskommunene til å tilrettelegge for at disse institusjonene i større grad inkluderer samisk kunst og kultur i sin virksomhet, og inngår samarbeid med samiske kulturinstitusjoner. Nordnorsk kunstmuseum, Nordland teater og fylkeskommunens planer om skilting på samisk i noen kulturinstitusjoner i Nordland, er positive eksempler på dette.</p>
<p>Den nordnorske kulturavtalen er en avtale mellom de tre nordligste fylkeskommunene, hvor f  ormålet er å videreutvikle kultursamarbeidet i Nord-Norge.  Partene samarbeider om finansiering av flere nordnorske kunst- og kulturinstitusjoner med et landsdelsdekkende oppdrag. Avtalen  beskriver blant annet fordelingen av det regionale tilskuddet til disse institusjonene. I avtalen, under omtale av samisk kunst og kultur, heter det blant annet at <span type="quote">«Alle institusjoner i den nordnorske kulturavtalen har et selvstendig ansvar for å følge opp den samiske dimensjonen innenfor sitt ansvarsområde»</span>.  Sametinget er fornøyd med at Senter for samisk samtidskunst er kommet med i avtalen. Sametinget hadde gjerne sett at flere samiske institusjoner kunne vurderes inkludert i avtalen.</p>
<p>Det vises også til samarbeidsavtalen Tråante 2017, hvor Sametinget, sammen med samarbeidspartene Sør- Trøndelag fylkeskommune og Trondheim kommune har gått sammen for å markere en viktig begivenhet i samefolkets historie med et jubileum – Tråante[1] 2017 – en nasjonal feiring og et felles samisk jubileum. 6. februar 1917 ble det første samiske landsmøtet avholdt i Metodistkirken i Trondheim  .  Tråante 2017 er en storstilt markering av 100 års kamp for demokrati, rettferdighet og mangfold.</p>
<p>Lokale myndigheter</p>
<p>Mange kommuner er vertskapskommuner for samiske institusjoner, noe som gir arbeidsplasser og skatteinntekter i kommunene. De kommunale tilskuddene til samiske kulturinstitusjoner er derimot oftest relativt beskjedne. I noen tilfeller gir ikke kommunene driftstilskudd i det hele tatt. Lokalt myndighetsnivå har også et ansvar for å tilrettelegge og sikre gode rammevilkår for samiske institusjoner. Flere kommuner har redusert sin støtte til samiske kulturinstitusjoner, og noen trekker seg helt ut. Sametinget blir da ofte eneste finansiør av institusjoner og festivaler som gir kulturtilbud og kulturopplevelser for  hele  befolkningen i kommunen.</p>
<p>Det vil etter Sametingets mening også være en oppgave for kommunene å bidra til at kommunenes øvrige kulturinstitusjoner i større grad inkluderer samisk kunst og kultur i sin virksomhet, og eventuelt inngår samarbeid med samiske kulturinstitusjoner. Kulturhuset Stormen i Bodø, Bodø bys 200 års jubileumsmarkering i 2016, og Tromsø kommunes tilrettelegging for Samisk Uke i Tromsø, er positive eksempler på dette  .</p>
<p>En stadig større andel av den samiske befolkningen flytter til større tettsteder og byer. Byene er ulike og samene i disse byene har ulike behov. Sametinget opplever flere ønsker om samiske møteplasser med tilhørende kulturaktiviteter fra denne gruppen. En utfordring i den sammenheng er ofte organisering og det å sikre driftsfinansiering og egnede lokaler. I bykommunene kan det derimot i noen tilfeller være et større potensial for andre aktørers bidrag og bistand enn bare kommunenes.  Et samarbeid gjennom samarbeidsavtaler med bykommuner har et potensial. De vil kunne styrke og medvirke til politikkutvikling på samiske samfunnsområder som fram til i dag ikke har vært naturlig for kommunene. For kulturlivet vil det kunne bety at de når ut til flere og nye publikumsgrupper, og gi mer oppmerksomhet om samisk kultur. Sametinget ønsker i samarbeid med kommunene å legge til rette for samiske møteplasser i byene. Det er inngått samarbeidsavtaler med Tromsø, Bodø og Oslo kommuner, og det pågår arbeid med samarbeidsavtaler   med Alta.</p>
<p>7. Innsatsområder</p>
<list><p type="listitem">Sametinget fordeler betydelige midler til de samiske kulturinstitusjonene. De er ulik i størrelse, virksomhet og alder, men felles for dem alle er at det ennå er store utfordringer å løse for det samiske samfunnet før de kan ha den virksomhet de ønsker, og kan utføre sitt samfunnsoppdrag til beste for den samiske befolkningen. Sametinget ser positivt på det engasjementet som er i det samiske samfunnet, noe som også er helt nødvendig for at samiske institusjoner skal kunne utvikle seg.</p>
</list><p>Sametingets arbeid med å bygge opp og styrke de samiske institusjonene organisasjonsmessig har i flere tilfeller vært nødvendig. Dette er også et arbeid Sametinget vil fortsette med.   Vi skal videreføre innsatsen for å tilrettelegge for en stabil og forutsigbar drift og utvikling for kulturinstitusjonene, og for styrking av den generelle institusjonsmessige infrastrukturen. Vi er kjent med at selv veletablerte institusjoner i enkeltår kan ha utfordringer med å balansere finansieringen av driften, og at flere institusjoner er avhengig av prosjektmidler for å opprettholde ønsket aktivitetsnivå og bemanning.</p>
<p>Samiske institusjoner skal ha et faglig innhold og aktivitetsnivå som gjør at de oppleves som viktige og relevante demokrati- og samfunnsaktører, møteplasser og publikumsarenaer, både for lokalbefolkning, kunst- og kulturutøvere og reiselivet. Opplevelse, læring, delaktighet og formidling er sentralt. Aktivitetene bør favne flere målgrupper og generasjoner.</p>
<p>Flere samiske kulturinstitusjoner jobber og samarbeider allsamisk og internasjonalt. Sametinget vil oppfordre institusjonene til i enda større grad å søke samarbeide med andre samiske institusjoner og institusjoner som har fokus på samisk kultur, uavhengig av nasjonalgrensene. Dette kan bidra til å styrke institusjonene innenfor de under skisserte innsatsområdene.</p>
<p>For mange institusjoner er det ønskelig og reelt å formidle sine aktiviteter til et internasjonalt publikum. Det er trolig et stort potensiale for formidling av samisk kultur til et bredere publikum. Det kan vi se ved produksjon og formidling av samisk film, teater og musikk, for å nevne noe.</p>
<p>Innsatsområder  Sametingsmeldingen om kulturinstitusjoner   gir ikke rom for å presentere og diskutere alle utfordringer vi står overfor. I meldingen prioriteres innsatsområder, synliggjøres utfordringer vi står overfor, og hvilke mål og strategier vi finner best egnet og relevant for å løse oppgavene og møte utfordringene. Sametinget ønsker å utforme en politikk på området som er ambisiøs på vegne av det samiske samfunn og de samiske kulturinstitusjoners utfordringer, behov og potensial. Samtidig må det være et realistisk ambisjonsnivå, balansert i forhold til de rammer og handlingsrom vi virker innenfor.</p>
<p>Det er en utfordring og omfattende oppgave å utarbeide scenarier for hvilke samfunnsfunksjoner og –oppgaver de samiske samfunn i et langsiktig perspektiv vil ha behov for dekke og løse. Det gjelder også for kulturfeltet. Vi vil utforme målsettinger og strategier ved å ta utgangspunkt i eksisterende kulturinstitusjoner i dag.</p>
<p>I det følgende vil vi presentere 4 innsatsområder som vil bidra til å styrke, robustgjøre og vitalisere kulturinstitusjonene:</p>
<list><p type="listitem">Sikre faglig sterke samiske kulturinstitusjoner</p>
<p type="listitem">Sikre egnede eierskap til kulturinstitusjoner</p>
<p type="listitem">Sikre samiske kulturinstitusjoner gode rammevilkår</p>
<p type="listitem">Sikre samiske kulturinstitusjoners tilfredsstillende lokaler og bygg</p>
</list><p>7.1. Sikre faglig sterke samiske kulturinstitusjoner</p>
<p>Samiske institusjoner er pilarer i den samiske samfunnsorganiseringen. Flere av de samiske kulturinstitusjonene har en faglig spisskompetanse innenfor samisk språk, kultur og materiell- og immateriell kulturarv som gjør dem unike. Denne kompetansen er ikke fullstendig kartlagt, men de har trolig et uutnyttet potensial og kompetanse, ikke bare for det samiske samfunnet men også for den regionen de virker i. Dette er også omtalt i Sametingsrådets redegjørelse om kulturminnevernet (2013) og Sametingsrådets museumspolitiske redegjørelse (2013). Det å synliggjøre og markedsføre institusjonen og denne kompetansen, både nasjonalt, regionalt og lokalt kan være en utfordring, men er noe flere institusjoner kan bli enda mer bevisste på.</p>
<p>Kulturinstitusjonene har mye kompetanse både i og om samiske språk, samt opparbeidet erfaring i ulike måter og metoder for bruk og synliggjøring av de samiske språkene i produksjoner, dokumentasjon og formidling av samisk kunst, kultur og kulturarv. Det er likevel fortsatt behov for styrking av denne kompetansen og tilstrekkelige rammevilkår for  kulturinstitusjonenes arbeid med de samiske språkene.</p>
<p>Kulturinstitusjonene har en sentral funksjon i bevaringen og formidlingen av samisk kultur. Kulturindeks for 2012 fra det samiske området viser at disse institusjonene genererer et høyt antall kulturarbeidsplasser. De samiske institusjonene er ofte en ressurs og infrastruktur for de samiske kunstnere og kulturutøvere, blant annet ved å formidle og tilrettelegge for deres arbeid og utvikling. En faglig oppbygging av kulturinstitusjonene er viktig, slik at arbeidet som utføres er av høy kvalitet. Det er derfor viktig å sikre institusjonen såpass gode økonomiske vilkår at de kan henge med i den teknologiske utviklingen, ha et attraktivt fagmiljø, samt konkurransedyktig personal- og lønnspolitikk. For å sikre det lokale engasjementet bør institusjonene vurdere å ha et brukerorientert fokus, der man også ser på hva behovet og ønskene er i lokalsamfunnet og den regionen de virker i.   Kulturinstitusjonene kan utvikle en faglig og strategisk profil, som bygger på egne fortrinn og er tilpasset deres rolle i det samiske samfunnet.</p>
<p>Det er relativt stor variasjon i aktiviteten ved disse kulturinstitusjonene. Dette skyldes dels forskjellig formål og bakgrunn for etablering, og dels ulike økonomiske rammevilkår. Det er imidlertid også slik at de ulike institusjonene har vist ulik evne til å utvikle sin egen virksomhet og aktivitet. Noen institusjoner har vist stor evne til utvikling og fungerer som <span type="quote">”fyrtårn”</span> i sine lokalmiljøer, men andre institusjoner igjen har mindre aktivitet, noe som igjen medfører mindre utvikling. De relativt store variasjonene i de samiske kulturinstitusjonene tilsier at ulike grep må tas for at institusjonene skal ha en utvikling som møter brukere, og samfunnets behov og formelle krav.</p>
<p>Sametinget opprettet i 2013 en ny søkerbasert ordning som heter Arenaer for kunst og kultur-formidling. Samiske kulturinstitusjoner som mottar direktetilskudd over sametingsbudsjettet har mulighet til å søke over denne ordningen til prosjekt og aktiviteter som bidrar til langsiktig utvikling av institusjonene, og til at samiske institusjoner er nyskapende formidlere av samisk kunst, kultur og kulturarv.</p>
<p>Det kan bli aktuelt å se på en eventuell faglig ansvarsfordeling mellom ulike kulturinstitusjoner. For eksempel på saksfelt en institusjon har særskilt kompetanse/forutsetninger for å ivareta og/eller bistå andre institusjoner med. I tråd med hva institusjoner har gitt tilbakemelding om, vil dette trolig kunne bli aktuelt først og fremst når det gjelder   mer administrative saksfelt. Dersom det skulle bli aktuelt, vil det være basert på faglige vurderinger og dialog med berørte institusjoner, og hvis det samlet kan bidra til å styrke og utvikle institusjonene. I noen tilfeller kan det bli aktuelt at institusjoner kan få forvaltningsansvar og -oppgaver innen enkelte faglige områder, slik en har vært inne på i Sametingets redegjørelser om museer og om kulturminner. Det kan også være aktuelt å se på behov og muligheter for økt samarbeid, for eksempel ved etablering eller styrking av faglige tematiske nettverk/fellesforum av ulik størrelse, og økt samarbeid mellom institusjoner om større prosjekter. Erfaring tilsier samtidig at det kan være utfordringer knyttet til drift av slike nettverk, og at en nøkkelfaktor for at de skal fungere etter intensjonen er tilstrekkelig finansiering og tydelige avtaler vedrørende organisering,  ansvarsområder, med mer.</p>
<p>Ledere av institusjonene har mange oppgaver, og lover, regelverk og arbeidslivsrettslige og økonomiske rammer å forholde seg til, og i flere tilfeller få eller ingen andre fast ansatte. En styrking av kompetanse innen ledelse og administrasjon generelt vil bidra til robustgjøring av de samiske kulturinstitusjonene, og til effektiv utnyttelse av ressurser. Sametinget vil se på muligheter for å tilrettelegge for faglige oppdateringer og arenaer for erfaringsutveksling, først og fremst gjennom Sametingets seminarer for kulturinstitusjonene. Det kan i den sammenheng også være formålstjenlig med en oppdatert kartlegging av institusjonenes behov for kompetanse når det gjelder administrative, økonomiske og andre forhold som berører virksomheten. Sametinget vil også vurdere igangsetting av et ledelses-/nettverksprogram, inspirert av Dáhttu-programmene. Utformingen av et slikt program må tilpasses slik at flest mulig vil ha anledning til å delta.</p>
<p>Det vil være relevant for institusjoner å utarbeide langsiktige strategier for å rekruttere og beholde personer med relevant fagkompetanse. Herunder rollen institusjonene har som arbeidsgiver. Institusjonene bør også selv legge til rette for kursing og muligheter for faglig oppdatering for egne ansatte.</p>
<p>Generell informasjon til studenter om behovene og mulighetene for kompetansearbeidsplasser ved kulturinstitusjoner i samiske områder er også relevant. Sametingets stipendordninger og dialog med undervisningsinstitusjoner om tilpassede og relevante utdanninger kan være aktuelle virkemidler.</p>
<p>Det er interessant at noen kulturinstitusjoner ønsker å ta en rolle i samisk næringsutvikling, hoved-saklig innen kulturnæring og reiseliv. Det er positivt at institusjonene er åpne for flere roller, inntekter og virksomhet. Sametinget ser at det er behov for å samordne våre virkemidler overfor institusjoner, noe som også inkluderer et næringsutviklingsperspektiv. Det er imidlertid ikke rom i denne meldingen for nærmere drøfting av dette.</p>
<p>Mål og strategier</p>
<p>Hovedmål: Faglig sterke samiske kulturinstitusjoner</p>
<p>Delmål og strategier</p>
<list><p type="listitem">Styrket kompetanse innen fag, administrasjon og ledelse</p>
</list><list><p type="listitem">Iverksette ledelses- og nettverksprogram</p>
<p type="listitem">Arbeide for å sikre rammer og stimulering til etter- og videreutdanning innen ulike relevante fagområder</p>
<p type="listitem">Bidra i opplysningsarbeid om behov og muligheter for fagstillinger i institusjonene</p>
</list><list><p type="listitem">Samiske kulturinstitusjoner med godt samarbeid</p>
</list><list><p type="listitem">Legge til rette for faglige nettverk og prosjektsamarbeid</p>
<p type="listitem">Arrangere samlinger for kulturinstitusjonene</p>
<p type="listitem">Stimulere til kompetanseoverføring mellom kulturinstitusjonene</p>
</list><list><p type="listitem">Faglig ansvarsfordeling mellom kulturinstitusjoner om det er formålstjenlig</p>
</list><list><p type="listitem">Synliggjøre institusjonenes ansvarsområde og spisskompetanse/fortrinn</p>
<p type="listitem">Avklare hvilke forvaltningsoppgaver som kan være aktuelt at institusjoner får ansvar for</p>
</list><list><p type="listitem">Kulturinstitusjoner som tilretteleggere for kunstnere, kulturutøvere og kulturnæringsaktører</p>
</list><list><p type="listitem">Utvikle den søkerbaserte ordningen Arena for kunst- og kulturformidling</p>
<p type="listitem">Bidra til tettere kobling med næringsutviklingsprosjekter og -virkemidler</p>
</list><list><p type="listitem">Kulturinstitusjoner med tydeligere samfunnsoppdrag/-rolle</p>
</list><list><p type="listitem">Dialog med institusjonene om samfunnsoppdrag, faglige utvikling og innhold</p>
</list><p>7.2  Sikre egnet eierskap til kulturinstitusjoner</p>
<p>Sametinget bevilger i 2016 litt over kr 78 mill  .  i direktetilskudd til ulike kulturinstitusjoner som denne meldingen omhandler, med en fordeling fra noen titusener og opptil 20 mill kr. Det er både naturlig og påkrevd av Sametinget har en aktiv rolle, bygger legitimitet og tar ansvar overfor de som mottar direktetilskudd over Sametingets budsjett.</p>
<p>De samiske kulturinstitusjonene befinner seg i ulike faser, er ulike i størrelse og bemanning, de er ulikt organisert og har ulik eierstrukturer, de er i ulike situasjoner når det gjelder lokaler og bygg. Sametinget er hoved finansier av de fleste av kulturinstitusjonene som får driftstilskudd over sametingsbudsjettet. Sametinget er medstifter og/eller er inne på eiersiden i et flertall kulturinstitusjoner. Sametinget oppnevner styremedlemmer og/eller styreleder til de fleste av disse.</p>
<p>I tillegg til de politiske mål, strategier, tiltak og forventninger uttrykt gjennom Sametingets overordnede dokumenter som meldinger og sametingsbudsjettene, kan Sametingets oppfølging overfor institusjonene teoretisk gjennomføres på i alle fall 5 måter:</p>
<list><p type="listitem">Eierskap gjennom aksjer eller stiftelsesandeler</p>
<p type="listitem">Styreoppnevninger</p>
<p type="listitem">Tilsagnsbrev eller oppdragsdokumenter i forbindelse med bevilgning</p>
<p type="listitem">Dialogmøter</p>
<p type="listitem">Bidra til kompetanseheving i institusjonene</p>
</list><p>Disse 5 punktene som skisserer Sametingets oppfølging av institusjonene, er alle virkemidler og verktøy Sametinget kan benytte for å bidra til å utvikle og bygge opp kulturinstitusjonene. Slik kan de ivareta samfunnsoppgaver som å fremme og utvikle samisk språk og kultur, fokusere i enda større grad på innhold og aktivitet, etablere gode samarbeidsrelasjoner til ulike aktører og være samiske nav i sine lokalsamfunn. Det er viktig at ressursene utnyttes effektivt og at arbeidet som utføres er av god   kvalitet.</p>
<p>Det er naturlig at Sametingets involvering, oppfølging og eierskap er av ulik styrke og type avhengig av hvor stor institusjonen er, hvilken samfunnsrolle og –oppdrag den har, og hvor mye Sametinget bidrar med i direktetilskudd. Også forhold som forsvarlig drift av institusjonen, og at institusjonen kan vise til et visst aktivitetsnivå over tid og har ambisjoner for framtidig virksomhet, kan være faktorer som kan være med og regulere Sametingets grad av involvering og oppfølging.</p>
<p>7.2.1.Eierskap gjennom aksjer eller stiftelsesandeler</p>
<p>Omorganiseringene etter ”  Sametingsrådets melding om samisk institusjonsutvikling  ” (2008) førte til at flere institusjoner ble omorganisert til stiftelser. De øvrige er organisert som aksjeselskap og medlemsforeninger. Aksjonærene og stifterne kan være offentlige myndigheter - som Sametinget, fylkeskommuner og kommuner, eller private aktører som foreninger, organisasjoner, m.m. Organisasjonsformen Andelslag er det ikke lenger anledning til å ha. En organisering som Interkommunalt selskap (IKS) er i praksis ikke realistisk for samiske kulturinstitusjoner siden det oftest ikke bare er kommunene som er eiere. Da er det stort sett aksjeselskap og stiftelser, og i noen tilfeller medlemsforeninger,  som er mulige og relevante organisasjonsformer.</p>
<p>Erfaringene de siste årene er at aksjeselskap foretrekkes av institusjonene selv, andre eiere og Sametinget. Aksjeselskap gir en mer fleksibel styringsform. Det er en lovbestemt rollefordeling mellom generalforsamling, styret og daglig ledelse. For Sametinget bør likevel det bærende prinsipp være at det er opp til institusjonene selv å velge den organisasjonsformen som er best egnet for ulike lokale behov og forutsetninger.</p>
<p>Spørsmålet om ivaretakelse av prinsippet om armlengdes avstand kan komme opp ved valg av organisasjonsform, siden eierne har ulike funksjoner og roller i de ulike organisasjonsformene. Sametinget ønsker ikke å detaljregulere eller instruere virksomhetene i institusjonene. Derimot er det ønskelig med en dialog med institusjonene, der institusjonene får drøfte sine planer og utfordringer med Sametinget. Da kan man få fram avstemte mål og rammer som også samsvarer med intensjonene med Sametingets politikk på området.</p>
<p>Institusjonene ønsker et Sameting med aktivt eierskap  .  Enkelte kulturinstitusjoner som i dag er i en etableringsfase eller omorganiseringsfase ønsker selv Sametinget inn på eiersiden, og i noen tilfeller også med en flertalls eierpost. Dette kan for eksempel tenkes å være fordi de ser på Sametinget som en mulig <span type="quote">”døråpner”</span> med tanke på annen offentlig finansiering/støtte, og fordi de anser Sametinget som et offentlig organ med myndighet, kompetanse etc. som institusjonen behøver på det stadiet. Sametinget har også nylige erfaringer med at flere andre offentlige myndigheter av ulike årsaker ikke ønsker å gå inn på eiersiden. De kan dog være med og finansiere (fast bevilgning eller søkerbasert) og oppnevne styrerepresentanter. Dette er også faktorer som berører spørsmål om Sametingets involvering på eiersiden.</p>
<p>Eierskap til institusjonene gir en mulighet til å utøve en helhetlig politikk, men det kan også gi en risiko for at det lettere kan føre til en sammenblanding av roller. Den viktigste rollen ved et eventuelt eierskap er å bidra til at samiske institusjoner skal ivareta bestemte samfunnsoppgaver, som å fremme og utvikle samisk språk og kultur. Kulturinstitusjonene drives ikke kommersielt, det er ingen krav til avkasting. En eierrolle bør ikke knyttes til avkastning av egenkapitalen. Sametingets økonomi-reglement og regelverk for tilskudd har også føringer som er med på å regulere dette.</p>
<p>Sametinget bør ha som utgangspunkt at eierskap skal bygge på lokal forankring, der lokale aktører er sentrale. Sametingets inntreden på eiersiden bør i utgangspunktet komme i annen rekke, og som et bidrag til videre oppbygging av institusjonene. Samtidig er det viktig at lokale- og regionale myndigheter engasjerer seg på eiersiden. Sametinget vil ved fremtidige forespørsler om å gå inn på eiersiden i kulturinstitusjoner være noe mer selektiv vedrørende hvilke institusjoner dette kan være aktuelt for. Vurderinger av institusjonens samfunnsrolle og funksjon vil ha betydning, hvor en vil prioritere institusjoner med landsomfattende og regionalt ansvar/rolle, og i mindre grad de med lokalt ansvar/rolle.</p>
<p>Sametinget vil utarbeide prinsipper for Sametingets eierskapsforvaltning. I den sammenheng vil blant annet vurderinger av eierandel i aksjeselskap drøftes, med en tilnærmingsmåte der det ikke fastsettes absolutte prinsipp om eierandeler ved etablering av selskaper, men at eierskap kan vurderes særskilt i enkelte tilfeller. Som utgangspunkt ønsker vi minimum 1/3 eierandel (33,3 %) eierskap, uten å inneha aksjemajoritet (det vil si fortrinnsvis med maks 49% eierskap).</p>
<p>I de tilfeller der Sametinget er medeier eller medstifter, ønsker Sametinget å være en aktiv, langsiktig eier som i størst mulig grad bidrar til å sikre og utvikle institusjonene.</p>
<p>Sametinget vil vurdere en mer aktiv bruk av eiermøter, for eksempel i forbindelse med generalforsamlinger.</p>
<p>7.2.2 Styreoppnevninge  r Sametinget ønsker reelle muligheter til å utvikle rammebetingelsene for samiske samfunn. Dette innebærer blant annet viljen og muligheten til aktivt å utvikle samiske institusjoner. Sametinget har derfor ønsket styreoppnevningsmyndighet overfor institusjoner der Sametinget gir direktetilskudd, og i alle tilfeller der Sametinget gir hoveddelen av driftstilskudd. Sametinget har oppnevnt et antall styrerepresentanter til institusjonene som står i forhold til det offentlige bidrag/ansvar Sametinget yter. Ved oppnevning av styret til de samiske musene (stiftelser) er det regulert i vedtektene at Sametinget skal oppnevne styreleder. Men det finnes også noen institusjoner som mottar hoveddelen av driftstilskuddet fra Sametinget hvor Sametinget  ikke  oppnevner styrerepresentanter. Eksempler er de tre samiske festivalene som kom inn på Sametingets budsjett fra 2013  .</p>
<p>Vi vil se nærmere på hvordan vår styreoppnevningsrolle kan utvikles.   Som utgangspunkt vurderes det som hensiktsmessig at styreplass fortrinnsvis skal følge med eierskap eller betydelig driftstøtte.</p>
<p>En styresammensetning med samlet bred og relevant kompetanse tilpasset institusjonens organisasjonsform, rolle, formål, fase og situasjon, bidrar til utvikling av institusjonene. Skal de samiske kulturinstitusjonene bli robuste og utrustet til å møte utfordringer og utnytte muligheter, er det behov for profesjonelle styrer. Et styres virksomhet kan omfatte overordnet økonomistyring, strategiske valg, tilsetting med stillingsinstruks - og eventuelt avsetting - av daglig leder, lobbyering overfor bevilgende myndigheter, med mer. I perioder der institusjonen står overfor større utfordringer, for eksempel innenfor organisasjonsutvikling, planer for nybygg, o.s.v., vil relevant faglig kompetanse og erfaring være av stor betydning. Kjennskap til institusjonen og dens virksomhets-område/nedslagsfelt er også viktig. Som del av kompetanseoppbyggingen i institusjonene har Sametinget tidligere arrangert seminar for styremedlemmene vi har oppnevnt til de samiske kulturinstitusjonene. Dette er noe Sametinget jevnlig vil fortsette med.</p>
<p>Det er et krav for institusjoner som får driftstilskudd over Sametingets budsjett å ha 40-60 % kjønnsbalanse i styret. Reglene gjelder tilsvarende for varamedlemmer. Vi ser at det kan være behov for en bedre koordinering med andre styreoppnevnende organ, i noen tilfeller eksempelvis gjennom valgkomiteer, med mål om å oppnå den best samlede kompetanse, erfaring og nettverk tilpasset den enkelte institusjons aktuelle situasjon, og for å oppnå krav om 40-60 % kjønnsbalanse i styrene  .</p>
<p>Sametinget arbeider for å oppnå enda bedre oversikt over aktuelle styrekandidater og deres kvalifikasjoner. Det kan også være aktuelt å se på tiltak for rekruttering av nye kandidater.</p>
<p>7.2.3 Tilsagnsbrev/oppdragsdokumenter i forbindelse med bevilgning  I de årlige tilsagnsbrevene om direktetilskudd og vedlagte regelverk, fremgår Sametingets mål for den aktuelle ordningen, samt ulike kriterier, vilkår og tidsfrister. Den enkelte kulturinstitusjons samfunnsoppdrag vil fremgå av deres formålsparagraf og virksomhetsplaner; institusjonens formål, ansvarsområde og overordnede mål. Kjernen i samfunnsoppdraget vil ofte være bevaring, formidling og utvikling av samisk kunst og kultur. Sametinget sier også noe om samfunnsoppdrag i våre årlige tildelingsbrev, og vi vil fortsette dialogen med institusjonene om deres rolle og samfunnsoppdrag.</p>
<p>Sametinget ønsker ikke å detaljregulere eller instruere virksomhetene i institusjonene. Det er viktig at institusjonene har en faglig og kunstnerisk frihet. For enkelte institusjoner eller i enkelte situasjoner, vil Sametinget vurdere i tildelingsbrevene å oppfordre til aktiviteter/tiltak. Dette er for eksempel gjort i forbindelse med Tråånte 2017.</p>
<p>Sametinget vurderer å prøve ut en ordning med et treårig oppdragsdokument/partnerskapsavtale, som omhandler institusjonens samfunnsoppdrag og utviklingsplaner. For å opparbeide et erfaringsgrunnlag ser vi for oss at prøveordningen kan gjelde for et utvalg av de største institusjonene. Utformingen av en slik type dokument/avtale vil selvfølgelig måtte fremforhandles med hver enkelt institusjon.</p>
<p>For å få et større kunnskapsgrunnlag og statistikkmateriale om institusjonene over tid, vil Sametinget i større grad gjennom vilkår i tildelingsbrev og regelverk be om rapportering på statistikk og ulike faktaopplysninger, herunder informasjon om institusjonenes kompetansebehov.</p>
<p>I forvaltningen av driftstilskudd ser Sametinget at det kan være behov for en klargjøring og mulig større grad av differensiering utfra ulike kategorier kulturinstitusjoner når det gjelder både målformuleringer, kriterier for måloppnåelse og rapporteringskrav utover definerte minstestandarder. Sametinget ser at det også er   behov for en tydeliggjøring i  tildelingsbrevene av hva Sametinget mener at drifts-/direktetilskuddet skal og kan benyttes til, noe som for eksempel kan aktualiseres når institusjoner som mottar direktetilskudd søker Sametinget om støtte over søkerbaserte ordninger.</p>
<p>Noen institusjoner har gitt tilbakemelding om at det kan medføre merarbeid når de ulike offentlige myndigheter som gir driftstilskudd opererer med ulike frister, krav og forventninger i tildelings-brevene. Sametinget ser at det å samkjøre våre frister og krav vil kunne forenkle noe for institusjonene. På den annen side kan det være flere ulike myndigheter, og dermed vanskelig å få til en samkjøring med alle.</p>
<p>7.2.4 Dialogmøter  Sametinget er opptatt av å utvikle dialogen med de samiske institusjonene, og legge til rette for at institusjonene skal få muligheter til å utvikle seg til sterke faglige institusjoner. Institusjonene selv har imidlertid også et eget ansvar i å opprettholde og utvikle seg som institusjon.</p>
<p>Samiske institusjoner har etterspurt en tettere oppfølging og dialog fra Sametingets side, slik at Sametingets forventninger til institusjonene kommuniseres tydeligere, og institusjonene kan redegjøre for sine behov og utfordringer. I 2014 og 2015 har det vært gjennomført dialogmøter med en rekke av de samiske kulturinstitusjonene som mottar direktetilskudd over Sametingets budsjett. Erfaringene så langt er veldig positive, og dette er noe som ønskes videreført. Intensjonen er å gjennomføre det med alle institusjoner jevnlig. I tillegg til informasjonsutveksling og det å bli bedre kjent, er noe av formålet at institusjonene og Sametinget i fellesskap diskuterer hvilke behov og utfordringer de har, og hvilke behov og utfordringer Sápmi har for framtiden.</p>
<p>Sametinget ser at det kan være hensiktsmessig å standardisere og systematisere deler av dialogmøtene ytterligere, slik at de i større grad gir et sammenhengende bilde at institusjonenes situasjon over tid. Sametinget vil også vurdere mer samarbeid og koordinering med andre eiere/styre-oppnevnere i forbindelse med deres møter med institusjonene.</p>
<p>7.2.5 Bidra til kompetanseheving i institusjonene  Det er viktig at de samiske institusjonene styres med solid faglighet og utrustes til robuste organisasjoner, i møte med dagens og fremtidens utfordringer og endringsprosesser. Sametingets seminarer for styremedlemmer og daglige ledere i kulturinstitusjoner som mottar driftsstøtte over sametingsbudsjettet er ett tiltak som bidrar til kompetanseheving. Dette omtales også delvis under kapittel 7.1 Sikre faglig sterke institusjoner.</p>
<p>Mål og strategier</p>
<p>Det er en utfordring for Sametinget å målrette sine virkemidler og verktøy i forhold til  mangfoldet av kulturinstitusjoner, og i forhold til fremtidige målsettinger. Samtidig som dette må balanseres i forhold til prinsippet om armlengdes avstand, og i forhold til andre offentlige og eventuelt private aktørers politikk og praksis på området.</p>
<p>Det er behov for å se nærmere på prinsippene for Sametingets eierskap og forvaltning av samiske kulturinstitusjoner, herunder bevissthet rundt de ulike rollene Sametinget har og kan få i forhold til de ulike kulturinstitusjonene i Sápmi. Dette vil være veiledende prinsipper, men det må likevel gjøres særskilte vurderinger i hvert enkelt tilfelle.</p>
<p>Sametingets grad av involvering og type eierskapsforvaltning må også ses i forhold til Sametingets tilgjengelige ressurser og administrative kapasitet. I den sammenheng kan det bli behov for kompetansehevingstiltak, og for tiltak for økt profesjonalisering i eierskapsforvaltningen  .</p>
<p>Hovedmål: Egnede eierskap til kulturinstitusjoner</p>
<p>Delmål og strategier</p>
<list><p type="listitem">Sametinget skal være en aktiv langsiktig eier som bidrar til å utvikle institusjonene</p>
</list><list><p type="listitem">Utarbeide prinsipper for Sametingets eierskapsforvaltning</p>
<p type="listitem">Mer aktiv bruk av eiermøter der dette er aktuelt</p>
<p type="listitem">Sikre faglig vurdering ved nye forespørsler om å gå inn på eiersiden</p>
</list><list><p type="listitem">Organisasjonsform avklares i dialog med institusjonen</p>
</list><list><p type="listitem">Aksjeselskap som foretrukket organisasjonsform i framtida</p>
</list><list><p type="listitem">Kulturinstitusjoner med aktive og kompetente styrer</p>
</list><list><p type="listitem">Sette sammen styrer med bred faglig og relevant kompetanse tilpasset institusjonenes utviklingsbehov</p>
<p type="listitem">Oversikt over og rekruttering av styrekandidater med faglig og relevant kompetanse</p>
<p type="listitem">Koordinering med andre styreoppnevnende organ om målsettinger om 40-60 % kjønnsbalanse i styrene</p>
</list><list><p type="listitem">Utvikle Sametingets oppfølging av institusjonene</p>
</list><list><p type="listitem">Tydeligere tildelingsbrev til institusjonene</p>
<p type="listitem">Prøve ut en ordning med tre-årige oppdragsdokument/-avtaler</p>
<p type="listitem">Mer differensiert oppfølging av institusjonene etter størrelse og funksjon</p>
<p type="listitem">Jevnlige og systematiserte dialogmøter med institusjonene</p>
</list><p>7.3. Sikre samiske kulturinstitusjoner gode rammevilkår</p>
<p>Innen kulturpolitikken er organisering og budsjettrammer sentrale for utvikling og handlingsrom på kulturfeltet. En forutsetning for at de samiske kulturinstitusjonene skal kunne utvikles, gjøres mer robuste og ivareta sine oppgaver, er at de gis forutsigbare og tilfredsstillende rammebetingelser. Samiske institusjoner erfarer fortsatt store etterslep i de økonomiske rammevilkårene sammenlignet med tilsvarende norske institusjoner, noe som igjen gir store utfordringer i forhold til både drift, faglig utvikling, vedlikehold og kapasitet. Sametinget har forståelse for institusjonenes uttalte utålmodighet etter å sikres gode nok rammebetingelser og utviklingsmuligheter. Institusjonene er tydelige på at de opplever å bli hengende etter i utviklingen.</p>
<p>Generelt må muligheten for økonomisk utvikling for samiske kulturinstitusjoner minimum være på samme nivå som sammenlignbare norske institusjoner. Dette er som kjent ikke situasjonen i dag. Samiske institusjoner og kulturaktører må i tillegg settes i stand til å nyttiggjøre seg ulike program, ordninger og finansieringsmuligheter, også innenfor kulturnæringer. Dette handler bl.a. om kapasitets- og kompetanseoppbygging.</p>
<p>Det at Sametinget får økonomisk rammer og handlingsrom til å kunne bidra til å styrke, utvikle, oppgradere og eventuelt bygge det tilstrekkelige antall og de kategorier/typer av kulturinstitusjoner som de samiske samfunn vil ha behov for i nær fremtid og på lengre sikt, er en av de største utfordringene vi har. Sametinget vil videreføre arbeidet politisk og administrativt overfor sentrale myndigheter for å styrke Sametingets økonomiske rammer og handlingsrom, for derigjennom å kunne styrke kulturinstitusjonenes rammevilkår  .</p>
<p>Samarbeidsavtalene med fylkeskommunene har bidratt positivt til en del tiltak og samarbeid. Men Sametinget står også overfor en del utfordringer i forhold til samarbeid med regionale og lokale myndigheter. Én av disse er hvordan få andre offentlige organer med på å bygge og opprettholde infrastrukturen i samiske samfunn, herunder de samiske kulturinstitusjonene.</p>
<p>Mange kommuner er i dag, og/eller vil etter kommunereformen kunne bli, vertskapskommuner for samiske kulturinstitusjoner. Institusjoner som gir kulturtilbud og -opplevelser for  hele  befolkningen i kommunen, i tillegg til arbeidsplasser og skatteinntekter.  Sametinget har forventninger om at disse kommunene tar sitt ansvar som vertskommune på alvor og bidrar til at institusjonene har forsvarlige rammebetingelser for sin virksomhet.</p>
<p>Andre typer rammevilkår enn de rent økonomiske kan berøres i fylkeskommunale og kommunale planer og strategier for kulturfeltet. Sametinget er i blant høringsinstans for slike planer, og kan gjennom høringssvar påpeke behov og synliggjøre samiske kulturinstitusjoner i den gjeldende vertskommune eller –fylke.</p>
<p>Det å komme inn i ordningen for direktetilskudd over sametingsbudsjettet er attraktivt for kultur-institusjoners rammevilkår, da det medfører forutsigbarhet. Med begrensede økonomiske rammer vil Sametinget i utgangspunktet måtte prioritere opprusting og styrking av de eksisterende institusjonene under ordningen før nye tas inn.</p>
<p>Sametinget har gjort seg erfaringer som tilsier at institusjoner som tas inn på ordningen med direktetilskudd må ha en organisasjonsform som er transparent. Det er for eksempel ikke hensiktsmessig at det bare er én person som utgjør både styret, daglig ledelse og eier.</p>
<p>For institusjoner som ønsker å komme inn på ordningen legger Sametinget til grunn at aktivitetsnivået har vært høyt over en viss periode, gjerne at de først har fått støtte over søkerbaserte ordninger over noen år, at det kan vises til stabil og forsvarlig drift over tid, og at institusjonen oppfyller Sametingets vilkår og reglement. En faglig vurdering må ligge til grunn, hvor også institusjonens samfunnsrolle og betydning vektes. Slike faglige og formelle vurderinger vil kunne ta noe tid å gjennomføre. Av den grunn vil det vurderes å utarbeide retningslinjer hvor en ny institusjon kan foreslås inn på ordningen i forbindelse med Sametingets budsjettforhandlinger, men først året  etter  kan institusjonen bli vurdert tatt inn i budsjettet, på bakgrunn av de faglige og formelle vurderinger som i mellomtiden er gjennomført.</p>
<p>Vi ser at det kan være behov for en enda bedre koordinering internt i Sametinget, for å gi en bedre samlet oppfølging for institusjonene. Både når det gjelder direktetilskudd og ulike søkerbaserte ordninger, og med tanke på at noen institusjoner har flere ulike saksfelt under samme tak, saksfelt som kan sortere under ulike avdelinger i Sametinget, eksempelvis språk. Mål og strategier</p>
<p>Hovedmål: Samiske kulturinstitusjoner med gode rammevilkår</p>
<p>Delmål og strategier</p>
<list><p type="listitem">En styrking av overordnede økonomiske rammevilkår for samiske kulturinstitusjoner</p>
</list><list><p type="listitem">Regjeringens og Sametingets ansvar for samisk kultur og kulturinstitusjoner tydeliggjøres gjennom budsjettforhandlinger mellom partene.</p>
<p type="listitem">Involvere sentrale myndigheter og fagetater i felles utvikling av samiske kulturinstitusjoner</p>
</list><list><p type="listitem">Regionale og lokale myndigheter bidrar til felles utvikling av samiske kulturinstitusjoner</p>
</list><list><p type="listitem">Bidra til at institusjoner sikres finansiering utenom Sametinget</p>
<p type="listitem">Synliggjøre regionale myndigheters ansvar gjennom samarbeidsavtalene med fylkeskommunene</p>
<p type="listitem">Bidra til å ansvarliggjøre vertskommuner til felles utvikling av samiske kulturinstitusjoner</p>
</list><list><p type="listitem">Kulturinstitusjoner med direktetilskudd fra Sametinget har forutsigbare rammevilkår for sin virksomhet</p>
</list><list><p type="listitem">Utarbeide retningslinjer for å kunne komme inn under ordningen med direktetilskudd fra Sametinget</p>
<p type="listitem">Utarbeide forutsetninger om transparent organisering og styring av kulturinstitusjoner med direktetilskudd fra Sametinget</p>
<p type="listitem">Bedre samlet oppfølging for kulturinstitusjonene gjennom koordineringen internt i Sametinget</p>
</list><p>7.4. Sikre samiske kulturinstitusjoners behov for tilfredsstillende lokaler og bygg</p>
<p>Noen av de etablerte samiske kulturinstitusjonene er eiere av bygningsmassen de har sin virksomhet i. Flere av disse har behov for oppgraderinger av lokalene slik at de tilfredsstiller dagens faglige krav til den virksomheten de har. Utfordringen er å finansiere kostnadene til slike oppgraderinger. Enkelte bygg er også for små og i en slik forfatning at det er nødvendig med utbygging eller et helt nytt bygg. Andre kulturinstitusjoner leier lokaler til sin virksomhet. En del av dem har etter hvert fått en såpass stor virksomhet at det krever større og mer tilfredsstillende arealer.</p>
<p>En av utfordringene flere kulturinstitusjoner står overfor i dag er at de ikke har de bygningsmessige standarder som møter faglige krav, eller som kreves for å kunne være en attraktiv møteplass, arbeidsplass og utstillingsvindu for samisk kultur. Utforming av strategier og finansieringsgrunnlag for oppgraderinger av eksiterende bygg, og av modeller for finansiering av nye samiske kulturbygg, som Statens husleiefinansieringsordning, er en av de største utfordringene vi har. Også finansiering av leiekostnader til lokaler og bygg gjennom driftstilskudd fra Sametinget er problemstillinger Sametinget kan stå overfor.</p>
<p>Enkelte institusjoner har opplevd å få krav fra private utleiere om at de eller Sametinget må gi garantier i forbindelse med langsiktige leiekontrakter. Slike langvarige garantier kan være problematisk når størrelsen på direktetilskuddene til institusjonen bevilges for ett år om gangen i Sametingets budsjettvedtak. Denne type leiekontrakter bør gis en særskilt vurdering.</p>
<p>Det er viktig at de samiske kulturinstitusjonene blir godt besøkt av publikum og brukt av lokalbefolkningen. En god synliggjøring av institusjonene gjennom skilting langs veier og på lokalene, kan bidra til bedre tilrettelegging for publikum og brukere.</p>
<p>Det er generelt store etterslep i Norge når det gjelder vedlikehold av bygningsmassen til mange kulturinstitusjoner, for eksempel ulike museumsbygg, fordi institusjonene av ulike årsaker ikke har prioritert avsetning av penger til slike formål. Dette gjelder også for samiske bygg. Det vil trolig komme fremtidige kostnader tilknyttet dette.</p>
<p>En annen problemstilling - spesielt ved små samiske kulturinstitusjoner som eier eget bygg men kanskje er uten fast ansatte - kan i noen tilfeller være at belastningen med rehabilitering og vedlikehold av bygget går på bekostning av det å drive aktiviteter. For eksempel hvis størsteparten av driftstilskudd og menneskelig kapasitet må benyttes til dette.</p>
<p>Det er altså en problemstilling om vedlikehold og rehabilitering av bygningsmasse/eiendom bør være en del av kulturinstitusjonens driftsoppgaver, eller om hovedfokuset skal være på aktiviteter og innhold. Det kan i noen tilfeller være behov for et tydeligere skille mellom disse oppgavene. Gjennom statens ordning med husleiefinansiering av  nye  kulturbygg er det Sametinget som vil stå ansvarlig og garanterer for de årlige driftstilskudd, der kulturinstitusjonen selv skal betale husleien. Statsbygg som eier av bygningen ivaretar vaktmestertjenester og vedlikehold av bygningsmassen. Dette er intensjonen for de planlagte nybygg.</p>
<p>Prosjektet Bååstede – tilbakeføring av samisk kulturarv - har synliggjort utfordringer med tilfredsstillende utstillingslokaler og magasiner hos samiske museer. Gjennom prosjektet er det stipulert et minimumsbehov for 20 millioner kroner til utbedring og utbygging av magasiner for de gjenstandene som skal tilbakeføres til det samiske samfunn. Noe av dette behovet kan løses ved at nytt bygg for Saemien Sijte blir realisert.</p>
<p>Det er også kjent at flere andre kulturinstitusjoner ikke har ønskede/tilfredsstillende fasiliteter, lokaler og infrastruktur for å huse og tilrettelegge for utstillinger og sceniske framføringer.</p>
<p>Sametinget har over lang tid arbeidet med realisering av noen byggeprosjekt, og vi tilstreber å ha god dialog med de aktuelle institusjoner underveis i byggeprosessene  .  Byggeprosjektene skal dekke behovet for forsvarlig areal, funksjonalitet, krav til arbeidsmiljø og universell utforming, energieffektivitet og miljøkrav, og så videre. Bygningene bør i tillegg ha en viss arkitektonisk kvalitet, uten at dette trenger å være som signalbygg.</p>
<p>Beaivváš Sámi Našunálteáhter  Sametinget arbeider sammen med Beaivváš Sámi Našunálteáhter for et nytt teaterbygg. Sametinget har gitt Statsbygg i oppdrag å forestå planleggingen av nybygget. Programmeringsarbeidet med rom- og funksjonsprogram er ferdigstilt. Stipulerte kostnader er 130 – 200 mill. kroner. Sametingets plenum vedtok i sak SD 08/14 at forprosjektet gjennomføres basert på byggeprogram av 2011. Den videre framdriften i prosjektet vil følge prosedyrene i husleiefinansieringsordningen. Situasjonen pr. i dag er uavklart, og vi avventer Kulturdepartementets beslutning om igangsetting av forprosjektet.</p>
<p>Saemien Sijte:  Kulturdepartementet har i 2015 gitt Statsbygg et oppdrag med å planlegge og prosjektere et nytt bygg for Saemien Sijte med en øvre kostnadsramme på kr. 140 mill. Statsbygg er pr. januar 2016 godt i gang med dette prosjekteringsarbeidet. Herunder også en alternativvurdering av ulike tomte-alternativer. Ventelig vil prosjektering og detaljplanlegging foregår i store deler av 2016.</p>
<p>Østsamisk Museum:  Tana- og Varanger museumssiida og Statsbygg er pr. jan. 2016 inne i en sluttfase av arbeidet med ferdigstillelse av Østsamisk museum. Byggeprosessen har vært krevende med mange bygningstekniske utfordringer. Klimareguleringen i bygget var lenge en av de store utfordringene, siden utstilling av kulturhistoriske gjenstander krever et stabilt inneklima. Dette er løst ved at det leveres klimaregulerte montere i første halvår av 2016. Det arbeides nå godt med selve utstillingen, og åpningen er forventet i løpet av 2016.</p>
<p>Várdobaiki  samisk senter  :  Várdobáiki samisk senter har sluttført omorganiseringen til aksjeselskap, noe som har vært en forutsetning for å starte prosjekteringen. Sametinget har i budsjettet for 2016 øremerket kr. 500 000 til oppstart av prosjektering av bygg.</p>
<p>Samisk kunstmuseum  : Sametinget har fortsatt ambisjon om å realisere prosjektet Samisk kunstmuseum over husleieordningen, etter byggeprogram av 2011 utført av Statsbygg.</p>
<p>Vårt samarbeidet med Statsbygg tar utgangspunkt i prosedyrer for husleiefinansiering av nye samiske kulturbygg. Det innebærer at Sametinget etter departementets godkjenning kan gi oppdrag til Statsbygg, eller en annen utleier, om å utarbeide byggeprogram som kan realiseres etter Statsbyggs prosjektmodell og husleieordningen. Det innebærer at kostnadene dekkes over fremtidig husleie. Statsbyggs prosjektmodell og husleieordningen er tidkrevende. Den er avhengig av Kulturdepartementets godkjenning av iverksetting av alle ledd i prosessen med nye bygg. Denne prosessen kan i liten grad styres av Sametinget.</p>
<p>Det samiske samfunn er enda i en institusjonsbyggende fase. For å kunne løse utfordringene med samiske kulturinstitusjoners behov for oppgradering/vedlikehold av bygg, utbygging og nybygg, er det avgjørende at også Regjering og Storting erkjenner og følger opp sitt ansvar.</p>
<p>I et langsiktig perspektiv kan det bli aktuelt for Sametinget å vurdere alternative virkemidler og løsninger for hva som er mest hensiktsmessig for å utvide vårt handlingsrom på dette feltet i fremtiden. Ett av alternativene kan være å utforme et forpliktende utbyggingsprogram i samarbeid med Regjeringen. Ett annet alternativ kan være å utrede nærmere mulighetene for etablering et eget utbyggingsselskap.</p>
<p>Mål og strategier</p>
<p>Hovedmål:   Samiske kulturinstitusjoners med tilfredsstillende lokaler og bygg</p>
<p>Delmål og strategier</p>
<list><p type="listitem">Langsiktig plan for nye bygg/lokaler til samiske kulturinstitusjoner</p>
</list><list><p type="listitem">Realistisk gjennomgang av behovet for nye bygg/lokaler</p>
<p type="listitem">Tett dialog med sentrale myndigheter om mulighetsrommet for realisering av nye bygg</p>
</list><list><p type="listitem">Forutsigbare finansieringsløsninger for oppgradering av bygg og/eller realisering av nye bygg</p>
</list><list><p type="listitem">Utrede alternative finansierings- og organiseringsmodeller for etablering av nye bygg</p>
<p type="listitem">Sammen med Kulturdepartementet og Statsbygg vurdere forbedring av husleiefinansieringsordningen</p>
</list><p>3. Kulturinstitusjoner med tilfredsstillende utstillings- og scenefasiliteter.</p>
<p>a) Arbeide for at kulturinstitusjoner har egnede fasiliteter for tilrettelegging for utstillinger og sceniske framføringer</p>
<list><p type="listitem">Avslutning</p>
<p type="listitem">Sametinget fordeler en god del av sine midler til de samiske kulturinstitusjonene. De er ulik i størrelse, virksomhet og alder, men felles for dem alle er at det ennå er store utfordringer å løse for det samiske samfunnet før institusjonene kan utføre sitt samfunnsoppdrag til beste for den samiske befolkningen. Sametinget ser positivt på det engasjementet som er i det samiske samfunnet, noe som også er helt nødvendig for at samiske institusjoner skal kunne utvikle seg.</p>
</list><p>Vi har i denne meldingen presentert og drøftet hovedutfordringene for de samiske kultur-institusjonene. På bakgrunn av dette er det formulert innsatsområder, målsetninger og strategier for Sametingets politikk på saksfeltet.</p>
<p>9 Økonomiske og administrative konsekvenser</p>
<p>Oppfølging av meldingen vil skje gjennom de årlige budsjettene der tiltak under de enkelte målene vil bli vurdert og prioritert, inkludert eventuelle behov for økte økonomiske og administrative ressurser. Sametinget vil vurdere å utarbeide en egen handlingsplan for oppfølging av meldingen. Meldingen har et langsiktig perspektiv, og det vil være naturlig å ha en gjennomgang av meldingen etter tre til fire år for å vurdere om Sametinget har oppnådd de målene som er satt i meldingen</p>
<p>Litteratur/Kilder</p>
<p>- Sametingsmelding om samisk kunst og kultur (2013) - Sametingsrådets redegjørelse om samiske museer (2013)  - Sametingsrådets redegjørelse om kulturminnevern (2013) - Sametingsrådets melding om samisk institusjonsutvikling(2008) - Næringsutvikling i samiske samfunn - en studie av sysselsetting og verdiskaping i nord. Norut (2014) - Norsk kulturindeks 2012. Resultater fra samisk område. Telemarksforskning 2012 -   Norsk kulturråds utredning Arena, kunst og sted (2015) - NOU 2013: Kulturutredningen 2014. - Norsk Kulturhus Nettverk (NKN), internettside. - Bååstede – tilbakeføring av samisk kulturarv (2012). Norsk Folkemuseum, Sametinget og Kulturhistorisk museum. - Kommunereformen og samiske interesser (2015). Sametinget.</p>
<p>Nærings- og kulturkomiteen  -  004/16</p>
<p>NKK  - vedtak:</p>
<p>I  nnledning   Sametingets Nærings- og kulturkomité har behandlet sak 18/16 Sametingsmelding om samiske kulturinstitusjoner.</p>
<p>Merknader</p>
<p>Merknad fra  Mariann Wollmann Magga og Per Mathis Oskal, AP  :</p>
<p>ICOM (International Council of Museums) vedtok følgende definisjon på museum i 2007  ;  A museum is a non-profit, permanent institution in the service of society and its development, open to the public, which acquires, conserves, researches, communicates and exhibits the tangible and intangible heritage of humanity and its environment for the purposes of education, study and enjoyment.</p>
<p>Også samiske museer defineres gjennom ICOMs krav om en permanent non-profit institusjon som skal forske, fornye, forvalte og formidle både immateriell og materiell kulturarv til både læreformål og til hygge. De samiske museene har et stort samfunnsoppdrag men for små økonomiske rammer i forhold til forventningene. De samiske museene er viktige institusjoner som lokomotiver for synliggjøring og forskning på egen kulturarv samt som fyrtårn i sine lokalsamfunn. Rammebetingelsene til museene har over svært lang tid vært uholdbar små og museumsundersøkelsen fra 2012 bekrefter det store gapet mellom samiske museer og museer ellers i storsamfunnet.</p>
<p>Det er behov for en egen melding om samiske museers status og mulighetsrommet for å forbedre  situasjonen til disse viktige kulturinstitusjonene.  Disse medlemmene  mener det er naturlig at Kulturinstitusjonsmeldingen følges opp med en egen melding om samiske museer.</p>
<p>Merknad fra  Arthur Tørfoss, Fremskrittspartiet  :</p>
<p>Sametinget har vedtatt følgende overordnede mål:</p>
<p><span type="quote">”Et mangfold av robuste samiske kulturinstitusjoner som bidrar til bevaring, formidling, utvikling og nyskaping av det samiske samfunn og kulturliv”</span>.</p>
<p>Dette medlemmet har følgende forslag til forbedring av den overordnede målformuleringen for saksfeltet:</p>
<p><span type="quote">«Robuste kulturinstitusjoner som bidrar til bevaring og formidling av samisk kunst og kultur»</span></p>
<p>Bakgrunnen for dette er at ivaretakelse av kulturminner krever sterke fagmiljøer og kompetanse. I stedet for å tilbakeføre den samiske kultarven fra norsk folkemuseum til de seks samiske museer, må man heller stille seg spørsmålet om seks små samiske museer er rette virkemiddel for ivareta denne kulturarven.</p>
<p>Målet må være at samiske kulturminner ivaretas på en god og forsvarlig måte for fremtidige generasjoner, gjennom utstilling som skaper kunnskap og forståelse i befolkningen, og ikke gjemmes vekk i utkantstrøk. Det er heller ingen grunn til at samiske kunstnere og samisk kunst trenger egne, lukkede arenaer.</p>
<p>Kulturhus og andre arenaer for utøvelse og fremvisning av film, visuell kunst, teater, samt litteratur, blir mer robuste når de er sambruksarenaer med tradisjonell norsk og utenlandsk kunst, kultur og litteratur.</p>
<p>Dette medlemmet mener derfor rådet må komme tilbake med en ny melding basert på endret målsetting, med større sambruk og tettere samarbeid med de kulturformidlende og kulturbevarende institusjoner som finnes, samt en samlokalisering av museumsdriften.</p>
<p>Forslag</p>
<p>Forslag  fra  Norske Samers Riksforbund (NSR)  Mathis N. Eira, Nora Bransfjell og Tor Gunnar Nystad  ,  Norske Samers Riksforbund/Samefolkets parti (NSR/SfP) Christina Henriksen, fra Arbeiderpartiet (AP  )  Mariann Wollmann Magga, Per Mathis Oskal  ,  fra Nordkalottfolket Kjetil Romsdal,   fra Flyttsamelista Per A. Bæhr og fra Fastboendes liste Nils Anders Rasmus:</p>
<p>Forslag 1</p>
<p>6. Overordnede målsetninger for samiske kulturinstitusjoner</p>
<p>6.2 Andre ansvarlige myndigheter</p>
<p>Statlige myndigheter</p>
<p>4. avsnitt: rette skrivefeil i 3. setning: <span type="quote">«Byggene leies ut til…»</span></p>
<p>Forslag  fra medlemmene i Arbeiderpartiet (AP  )  Mariann Wollmann Magga, Per Mathis Oskal,  Norske Samers Riksforbund (NSR)  Mathis N. Eira, Nora Bransfjell og Tor Gunnar Nystad  ,  Norske Samers Riksforbund/Samefolkets parti (NSR/SfP)Christina Henriksen  ,  Flyttsamelista Per A. Bæhr og Fastboendes liste Nils Anders Rasmus:</p>
<p>Forslag 2</p>
<p>Nytt 1. – 3. avsnitt, erstatter rådets forslag</p>
<p>1 Innledning</p>
<p>Sametinget vil med denne meldingen legge frem en overordnet retningsgivende politikk for samiske kulturinstitusjoner.</p>
<p>Hovedformålet med meldingen er å legge føringer og skape forutsigbarhet for samiske kulturinstitusjoner, slik at de kan ivareta sin rolle som viktige samfunnsaktører i bevaring og utvikling av samisk kunst og kultur. Sametinget fokuserer på samiske kulturinstitusjoners rammebetingelser, utviklingspotensial og samfunnsrolle. Ved å ta utgangspunkt i status i dag kan vi ta grep om fremtidige utfordringer og behov. Sápmi er mangfoldig og langstrakt, og det samiske samfunnet er fortsatt i en institusjonsoppbyggende fase. Det samiske samfunnet er fortsatt i utvikling, og vitaliseringen av samisk språk og kultur har nådd nye geografiske områder. Dette har medført at behovene, forventningene og etterspørselen når det gjelder kulturinstitusjoner har økt i byer og i sjøsamiske områder.</p>
<p>Det gjelder også spesialisering i faglige institusjoner som innen teater, kunst og museer. For at Sametinget skal kunne tilrettelegge for å møte dagens og fremtidige utfordringer og behov, vil vi tydeliggjøre hva vi ønsker. Gjennomføringen skal skje i partnerskap med statlige, regionale og kommunale myndigheter, og i samråd med kulturinstitusjonene selv.</p>
<p>Nytt 3. avsnitt, erstatter rådets forslag</p>
<p>Sametingets overordnede mål for saksfeltet er <span type="quote">”Et mangfold av sterke samiske kulturinstitusjoner som bidrar til bevaring, dokumentasjon, forskning, formidling, utvikling og nyskaping av det samiske samfunn, dets språk, nærings- og kulturliv”</span>.</p>
<p>Nytt 5. avsnitt, erstatter rådets forslag</p>
<p>En forutsetning for å nå målsettingen er fokus på faglig sterke institusjoner med kvalitativt gode aktiviteter, utstrakt samarbeid, god styring og ledelse, effektiv ressursbruk, god forvaltning og eierskapsutøvelse, og hensiktsmessige bygg og infrastruktur.</p>
<p>Nytt 6. avsnitt, erstatter rådets forslag</p>
<p>Sametingets viktigste virkemidler i arbeidet med innsatsområdene er våre økonomiske virkemidler, vår eierskapsutøvelse, samt dialog og samarbeid med andre offentlige myndigheter og med institusjonene selv. Sametinget vil utarbeide strategier og ytterligere tiltak for å følge opp innsatsområdene samt utvide vårt handlingsrom i fremtiden.</p>
<p>Forslag 3</p>
<p>4. Prosess</p>
<p>I siste avsnitt tilføyes ny nest siste setning:</p>
<p>Også de årlige budsjettbehov som kulturinstitusjonene spiller inn, viser behov og utfordringer for institusjonene.</p>
<p>Forslag 4</p>
<p>Museumsfeltet:</p>
<p>Det foretas endring i setningen så den lyder:</p>
<p>De samiske museene er ulike av størrelse og alder, men fungerer sammen med de samiske kultursentrene som hjørnesteiner i de samiske samfunnene.</p>
<p>Bååstede - tilbakeføring av samisk kulturarv.</p>
<p>Setningen som begynner med: I dag er det Sametinget som støtter….,</p>
<p>endres til</p>
<p>Sametinget støtter arbeidet med 1 mill. kr årlig, i tillegg til at det er bevilget en mindre del prosjektmidler fra andre instanser.</p>
<p>Tillegg siste setning:</p>
<p>Dette gjelder både oppbygging av magasinkapasitet og selve overføringsprosessen.</p>
<p>Forslag 5</p>
<p>Pkt. 5.1 Overordnet beskrivelse av rolle, funksjon, betydning</p>
<p>Første avsnitt:</p>
<p>Ny 2. og 3. setning</p>
<p><span type="quote">«De er viktige for å vise samisk tilstedeværelse og å formidle utad et sett med felles verdier og holdninger. Det er det som skapes av aktivitet og innhold som relateres til samisk språk og kultur som først og fremst formidler disse verdiene og holdningene»</span></p>
<p>2. setning (ny 4 setning) endres til:</p>
<p><span type="quote">«De er dernest viktig som sysselsettingsaktører…………..»</span></p>
<p>Forslag 6</p>
<p>5.2 Samisk samfunnsbygging, demokratiutvikling, institusjonenes samfunnsrolle.</p>
<p>5. avsnitt</p>
<p>Ny 2.setning:</p>
<p>De samiske institusjonene skal være best mulig utrustet til å håndtere oppgaven som ambassadører og representanter for det samiske samfunnet og den samiske kulturen. De bidrar i dokumentasjon, produksjon, utvikling og formidling av kunst, kultur og kulturarv, samt tilrettelegging for kunstnere og kulturutøvere.</p>
<p>Forslag 7</p>
<p>5.3 Kulturinstitusjonene som mottar direktetilskudd over sametingsbudsjettet</p>
<p>Riddu Riđđu festivála og Davvi álbmogiid guovddáš tas med i kartet som illustrerer samiske kulturinstitusjoner som mottar direktetilskudd over kulturkapittelet i sametingsbudsjettet.</p>
<p>Forslag 8</p>
<p>Kultursentre/flerbrukshusene/kulturhus/møteplasser</p>
<p>2. avsnitt endres til følgende:</p>
<p>Det samiske samfunnet dekker et bredt mangfold av institusjoner og andre organer innenfor nevnte kunst- og fagfelt, men for å dekke behovet og uløse samfunnsoppgaver mangler fortsatt institusjoner innenfor enkelte kategorier. I et kortsiktig perspektiv vurderes det særlig å være udekkede nasjonale behov når det gjelder et egnet Samisk kunstmuseum og et samisk fagmiljø for joik og musikk.</p>
<p>Stadig flere samer velger å bosette seg i byer, som også er vertskap for samiske studenter. Det er allerede i dag forventninger om flere samiske møteplasser og kulturarenaer i tettsteder og byer, og i områder hvor samisk tilstedeværelse og identitet revitaliseres.</p>
<p>Forslag 9</p>
<p>Punkt 7.1, 2. avsnitt tillegg etter 1. setning blir å lyde</p>
<p>Språk er en viktig del av den samiske kulturen og Sametingets målsetning om levende samiske språk må gjenspeiles i de samiske kulturinstitusjonene. Bruk av samisk språk i kulturinstitusjonene vil både bidra til å gjøre samisk språkkompetanse til et fortrinn og øke statusen til samiske språk.</p>
<p>Ny siste setning:</p>
<p>Det er ingen kulturinstitusjoner som har sør- og lulesamisk språk som arbeidsspråk, og Sametinget må prioritere rammevilkår for oppbygging av sør- og lulesamisk arbeidsspråk i sør- og lulesamisk kulturinstitusjoner.</p>
<p>4. avsnitt, tillegg etter siste setning</p>
<p>En slik ulikhet vil muligens også være en faktor for rekruttering av utviklingskompetanse i institusjonene. Selv om Sametinget ikke har mandat eller ønske om å styre institusjonenes personalpolitikk er dette en faktor å være bevisst på.</p>
<p>Nytt delmål etter delmål 1:</p>
<p>2. Samisk språk som arbeidsspråk i kulturinstitusjonene</p>
<p>a) Sør- og lulesamiske kulturinstitusjoner prioriteres i hht til målsetning om sør- og lulesamisk som arbeidsspråk på kulturinstitusjoner.</p>
<p>Jfr 5. Kulturinstitusjoner med tydeligere samfunnsoppdrag/-rolle Nytt punkt b) <span type="quote">«Dialog med lokale og regionale myndigheter om å etablere og utvikle møteplasser i tettsteder og byer, og i områder hvor samisk tilstedeværelse og identitet revitaliseres.»</span></p>
<p>Nytt delmål til slutt</p>
<p>7.1 Sikre faglig sterke samiske kulturinstitusjoner</p>
<p>Delmål og strategier</p>
<p type="listitem">Samiske kulturinstitusjoner med god kommunikasjon og evne til fomidling av samiske verdier og holdninger</p>
<p>a) Utvikle stategier for god brukermedvirkning og brukerkontakt</p>
<p>b) Utvikle strategier for formidling av aktivitet og innhold</p>
<p>c) Utvikle strategier for god kommunikasjon og formidling via sosiale medier</p>
<p>Endring i 7.2 – i punktliste eierskap</p>
<p>litra c og d strykes</p>
<p>Punkt 7.2.3 og 7.2.4 flyttes til kapittel 7.3 (nytt 7.3.1 og 7.3.2)</p>
<p>Endring: 7.2.5 Mål og strategier</p>
<p>Punkt 3 c) endres til:</p>
<p>Koordinering med andre styreoppnevnende organ om målsettinger om slik at kravet om 40-60 % kjønnsbalanse i styrene etterleves</p>
<p>7.3 Ny siste setning i siste avsnitt</p>
<p>Sametingets oppfølging av institusjonene kan eksempelvis følges opp ved</p>
<p>a) Tilsagnsbrev eller oppdragsdokumenter I forbindelse med bevilgning</p>
<p>b) Dialogmøter</p>
<p>Punkt 4 flyttes til 7.3.</p>
<p>Endring 7.3 lyder</p>
<p>Delmål 4</p>
<p>1. En styrking av overordnede økonomiske rammevilkår for samiske kulturinstitusjoner</p>
<p>a) Sametinget skal arbeide strategisk for å komme i budsjettforhandlingsposisjon med Regjeringen.</p>
<p>Nytt punkt</p>
<p>3 d) Utarbeide retningslinjer for målrapporteringer</p>
<p>7.4 Sikre samiske kulturinstitusjoners behov for tilfredstillende lokaler og bygg</p>
<p>12. avsnitt</p>
<p>Ny 3. setning: <span type="quote">«I et slikt program foreslår Sametinget at 20% av årlige bevilgninger over statsbudsjettet til oppføring av kulturbygg, øremerkes til oppføring av samiske kulturbygg»</span>.</p>
<p>3. delmål endres til:</p>
<p>3. Kulturinstitusjoner med tilfredsstillende utstillings- og scenefasiliteter og attraktive møteplasser</p>
<p>Nytt delpunkt b) Arbeide for at det utvikles samiske møteplasser i byene med egnede lokaliteter, og i områder hvor samisk tilstedeværelse og identitet revitaliseres.</p>
<p>Forslag fra NSR, NS  R/SÁB, AP   og  FL:</p>
<p>Forslag 10</p>
<p>6. Overordnede målsetninger for samiske kulturinstitusjoner</p>
<p>6.2 Andre ansvarlige myndigheter</p>
<p>Lokale myndigheter</p>
<p>5. avsnitt: Ny 3. setning:</p>
<p><span type="quote">«Formidling og kommunikasjon om samisk språk og kultur overfor majoritetssamfunnet er også viktig, og kommunene er viktige samarbeidspartnere.»</span></p>
<p>Forslag 11</p>
<p>9. Økonomiske og administrative konsekvenser</p>
<p>Andre setning endres til:</p>
<p>Sametinget vil følge opp med handlingsplaner for de ulike typer institusjoner for oppfølging av meldingen.</p>
<p>Forslag fra NSR og  F  lyttsamelista:</p>
<p>Forslag 12</p>
<p>5.4 Kategorisering av kulturinstitusjonene</p>
<p>4. avsnitt strykes.</p>
<p>F  orslag  fra AP og  Fastboendes liste  :</p>
<p>Forslag 13</p>
<p>5 Status</p>
<p>5.4 Kategorisering av kulturinstitusjonene, Litteraturfeltet, 6. setning:</p>
<p>Ordet driftstilskudd erstattes med ordet kompetansetilskudd</p>
<p>De 2 siste setningene strykes</p>
<p>Forslag fra AP:</p>
<p>Forslag 14</p>
<p>Erstatter 1 Innledning</p>
<p>Sametinget vil med denne meldingen legge frem en overordnet retningsgivende politikk for samiske kulturinstitusjoner.</p>
<p>Hovedformålet med meldingen er å legge føringer og skape forutsigbarhet for samiske kulturinstitusjoner, slik at de kan ivareta sin rolle som viktige samfunnsaktører i bevaring og utvikling av samisk kunst og kultur. Sametinget fokuserer på samiske kulturinstitusjoners rammebetingelser, utviklingspotensial og samfunnsrolle. Ved å ta utgangspunkt i status i dag kan vi ta grep om fremtidige utfordringer og behov. Sápmi er mangfoldig og langstrakt, og det samiske samfunnet er fortsatt i en institusjonsoppbyggende fase. Det samiske samfunnet er fortsatt i utvikling, og vitaliseringen av  samisk språk og kultur har nådd nye geografiske områder. Dette har medført at behovene, forventningene og etterspørselen når det gjelder kulturinstitusjoner har økt i byer og i sjøsamiske områder.</p>
<p>Det gjelder også spesialisering i faglige institusjoner som innen teater, kunst og museer. For at Sametinget skal kunne tilrettelegge for å møte dagens og fremtidige utfordringer og behov, vil vi tydeliggjøre hva vi ønsker. Gjennomføringen skal skje i partnerskap med statlige, regionale og kommunale myndigheter, og i samråd med kulturinstitusjonene selv.</p>
<p>Meldingen gir en kort beskrivelse av dagens situasjon, omhandler tema som utvikling, styrking og vitalisering av samiske kulturinstitusjoner, samt hvilken rolle og ansvar Sametinget skal ha i denne sammenheng. Det redegjøres for problemstillinger, og målsettinger, innsatsområder og strategier for framtidig politikk på saksfeltet drøftes.</p>
<p>Sametingets overordnede mål for saksfeltet er <span type="quote">”Et mangfold av sterke samiske kulturinstitusjoner som bidrar til bevaring, dokumentasjon, forskning, formidling, utvikling og nyskaping av det samiske samfunn, dets språk, nærings- og kulturliv”</span>.</p>
<p>For å nå denne målsettingen har vi prioritert 5 innsatsområder. Disse er valgt ut på bakgrunn av nåværende og fremtidige utfordringer og behov. Innsatsområdene i meldingen er:</p>
<p>I femte avsnitt gjøres tillegg med nytt innsatsområde: utvikling og nyskapning i samiske kulturinstitusjoner.</p>
<p>Teksten blir som følger:</p>
<p>1. Samiske kulturinstitusjoner med gode rammevilkår</p>
<p>2. Egnet eierskap til kulturinstitusjoner</p>
<p>3. Faglig sterke samiske kulturinstitusjoner</p>
<p>4. Utvikling og nyskaping i samiske kulturinstitusjoner</p>
<p>5. Samiske kulturinstitusjoner med tilfredsstillende lokaler og bygg</p>
<p>En forutsetning for å nå målsettingen er fokus på faglig sterke institusjoner med kvalitativt gode aktiviteter, utstrakt samarbeid, god styring og ledelse, effektiv ressursbruk, god forvaltning og eierskapsutøvelse, og hensiktsmessige bygg og infrastruktur.</p>
<p>Sametingets viktigste virkemidler i arbeidet med innsatsområdene er våre økonomiske virkemidler, vår eierskapsutøvelse, samt dialog og samarbeid med andre offentlige myndigheter og med institusjonene selv. Sametinget vil utarbeide strategier og ytterligere tiltak for å følge opp innsatsområdene samt utvide vårt handlingsrom i fremtiden.</p>
<p>Meldingen er todelt: En del med beskrivelse av status for samiske kulturinstitusjoner, hvilke rammer vi arbeider med og innenfor, hvilket kunnskapsgrunnlag vi har tilgjengelig, med mer. Den andre delen vil drøfte utvikling og langsiktige målsettinger, strategier og innsatsområder for en framtidig politikk for saksområdet.</p>
<p>Forslag 15</p>
<p>Joik/musikk-feltet, herunder også festivaler:</p>
<p>Følgende setning utgår: Over søkerbaserte ordninger gis det støtte til musikkutgivelser, turnéstøtte og honorar. Og til andre festivaler og arrangement hvor samisk, musikk og joik er del av innholdet.</p>
<p>Forslag 16</p>
<p>Endring 7.2.1 3. Avsnitt blir lydende</p>
<p>Spørsmålet om ivaretakelse av prinsippet om armlengdes avstand kan komme opp ved valg av organisasjonsform, siden eierne har ulike funksjoner og roller i de ulike organisasjonsformene. Sametinget ønsker ikke å detaljregulere eller instruere virksomhetene i institusjonene. Stiftelser er selveiende der stiftere har svært lite innflytelse bortsett fra vedtektsfestede styreoppnevningsmyndighet, og vil være en organisjonsform som ivaretar prinsippet en armlengdes avstand godt. Det er ønskelig med en dialog med institusjonene, der institusjonene får drøfte sine planer og utfordringer med Sametinget. Da kan man få fram avstemte mål og rammer som også samsvarer med intensjonene med Sametingets politikk på området.</p>
<p>Forslag 17</p>
<p>Nytt innsatsområde (4)</p>
<p>Utvikling og nyskaping i samiske kulturinstitusjoner</p>
<p>Gjennom arbeidet med denne meldingen, har det blitt uttrykt behov for utvikling og muligheter for nyskaping i de samiske kulturinstitusjonene som meldingen omhandler. Sametinget har også uttrykt et behov for å rette fokus på aktivitet og innhold, og det fordrer at i tillegg til kulturinstitusjonenes regulære oppgaver må de også gis muligheter for utvikling og nyskaping innenfor sine respektive fagfelt.</p>
<p>Institusjonenes fagfelt vil legge premissene for utviklingen, mulighetene og hvilke områder nyskaping kan skje på.</p>
<p>Statlig, regional og kommunalt samarbeid</p>
<p>For at dette skal være mulig, må alle myndigheter se på sin rolle og hvilke ordninger som kan bidra til dette. Dette kan være eksisterende programmer som kan inkludere et samisk perspektiv eller økonomiske ordninger som ved små justeringer vil omfavne de utfordringer som de samiske kulturinstitusjonene har formidlet ved dialogmøter, innspillskonferanser eller gjennom budsjettbehov.</p>
<p>Et økt fokus på dette gjennom samarbeidsavtaler med kommuner er en nøkkel for å gi samiske kulturinstitusjoner gode utviklingsmuligheter gjennom å trekke veksler på både institusjonenes kompetanse og kapasitet, samtidig som institusjonens virksomhet kan bli en mer integrert del av tilbudet i kommunen.</p>
<p>Samiske kulturhovedsteder, der det årlig utpekes en kulturhovedstad, er et konsept som vil synliggjøre et stort samisk kulturelt mangfold, og der de samiske kulturinstitusjonene kan planlegge, utvikle og gjennomføre innovative idéer. Dette må legges opp på en måte som klargjør forventninger fra både Sametinget og kommune/by på hva som skal gjennomføres og finansiering av en del av tiltakene. Det skal også legges opp til kunnskapsspredning for å forsterke effekten av tiltakene.</p>
<p>Internasjonalt arbeid</p>
<p>Kultursamarbeid over landegrensene er et av de viktigste elementene i folk-til-folk samarbeid. Mange av de kulturelle uttrykk som musikk, teater, film og museumenes formidling av historie, har en universell betydning og er med på skape felleskap over grensene.</p>
<p>Internasjonalt Samisk Film Institutt har allerede en slik rolle, og denne rollen kan gis større utviklingsmuligheter gjennom konkrete satsinger i samarbeid med både Sametinget , norske nasjonale institusjoner og statlige myndigheters virkemidler.</p>
<p>Sametinget har en rolle i å være samarbeidspart sammen med kulturinstitusjonene, slik at flere kan nyttiggjøre seg de ordninger som stimulerer til økt samarbeid. Her vil mulighetene for nyskaping være større gjennom møte med andre kulturer og nye konstellasjoner av samarbeidspartnere</p>
<p>Spesielt i møte med andre urfolksinstitusjoner og –tiltak vil innovasjoner ha gode vekstvilkår. Å stimulere til internasjonalt urfolksamarbeid vil være tiltaksområder som Sametinget vil prioritere.</p>
<p>Mange nasjonale og internasjonale utviklingsprogrammer mangler den samiske dimensjonen, og de samiske kulturinstitusjonene blir dermed utelatt. Et viktig arbeid blir derfor å tydeliggjøre dette i dialogmøter og arbeid med samarbeidsavtaler.</p>
<p>En av utfordringene for de samiske kulturinstitusjonene, er mangel på kompetanse og kapasitet til gjennomføring av større samarbeidsprosjekter. Det må derfor igangsettes tiltak for å sette institusjonene i stand til å delta i prosjekter, enten gjennom egen kompetanseheving eller oppbygging av kunnskapsbase som kan bistå institusjonene med planlegging, gjennomføring og oppfølging av samarbeidsprosjekter.</p>
<p>For kulturlivet vil det kunne bety at de når ut til flere og nye publikumsgrupper, og gi mer oppmerksomhet om samisk kultur. Sametinget ønsker i samarbeid med kommunene å legge til rette for samiske møteplasser i byene. Sametinget vil prioritere å arbeide for oppstart og gjennomføring i flere kommuner.</p>
<p>Mål og strategier</p>
<p>Hovedmål: Flere samiske kulturinstitusjoner er synlige nasjonalt og internasjonalt</p>
<p>Delmål 1: Samiske kulturinstitusjoner er synlige både regionalt og nasjonalt</p>
<p>Strategier:</p>
<p>Justere samarbeidsavtaler med kommuner og fylkeskommuner</p>
<p type="listitem">Identifisere kulturområder som kan inkluderes i avtalene</p>
<p type="listitem">Samarbeide om konkrete kulturprosjekter</p>
<p>Igangsette pilotprosjekt med årlige <span type="quote">”samiske kulturhovedsteder”</span></p>
<p type="listitem">Støtte opp om tiltak som rettes mot samiske kulturhovedsteder</p>
<p type="listitem">Motivere kommuner, byer og steder til å bli en samisk kulturhovedstad</p>
<p>Styrke kompetanse og kapasitet i samiske kulturinstitusjoner for å gjennomføre samarbeidsprosjekter nasjonalt</p>
<p type="listitem">Prosjektfinansiering</p>
<p type="listitem">Samarbeid på tvers av kultur- og utdanningsinstitusjoner</p>
<p>Bidra til økt samarbeid med andre institusjoner om visning og formidling av kunst og kultur</p>
<p type="listitem">Grenseoppgang mellom ordinær drift og søknadsbaserte ordninger</p>
<p type="listitem">Fagoverskridende prosjekter</p>
<p>Delmål 2: Økt interregionalt/internasjonalt samarbeid</p>
<p>Strategier:</p>
<p>Arbeide aktivt for å etablere flere samarbeids- og samhandlingsarenaer</p>
<p type="listitem">Starte opp interregionale og internasjonale faglige arenaer for kunst- og kultur</p>
<p type="listitem">Bidra til etablering av kulturinstitusjonsnettverk</p>
<p>Bidra til å gjennomføre nasjonale og internasjonale samarbeidsprosjekter</p>
<p type="listitem">Være pådriver for å bygge kompetanse for gjennomføring internt i samiske kulturinstitusjoner og  eksterne samarbeidspartnere</p>
<p type="listitem">Utarbeide handlingsplan for å styrke den internasjonale dimensjonen i kulturinstitusjonenes arbeid</p>
<p>Bidra til faglig oppbygging gjennom å få innblikk i andre relevante urfolks institusjonsutvikling ved nettverksbygging og kompetanseutveksling</p>
<p type="listitem">Følge opp aktuelle tiltak og prosjekter</p>
<p>Delmål 3: Økt nyskapingstakt i samiske kulturinstitusjoner institusjoner</p>
<p>Strategier:</p>
<p>Bidra til at flere samiske kulturinstitusjoner har tilstrekkelig faglig og administrative ressurser</p>
<p type="listitem">styrking av kompetanse innen ledelse, økonomi, kvalitetssystemer og prosjektstyringsmetoder</p>
<p type="listitem">Legge til rette for faglig kompetanseheving</p>
<p>Igangsette kompetansehevingstiltak for deltakelse og gjennomføring i internasjonale prosjekter</p>
<p type="listitem">Bidra til kompetanseutveksling mellom samiske og andre urfolksinstitusjoner og –gruppe</p>
<p>Legge til rette for nettverksbygging med andre relevante urfolksinstitusjonsjoner</p>
<p>Komiteens tilrådning</p>
<p>Komiteen har ikke flere merknader eller forslag og råder Sametinget å vedta følgende: Sametinget støtter for øvrig sametingsrådets forslag til innstilling</p>
<p>Sametingets plenum  -  018/16</p>
<p>Merknad - Fremskrittspartiet - Representant Arthur Tørfoss</p>
<p>Sametingets melding om samiske kulturinstitusjoner</p>
<p>Sametinget har vedtatt følgende overordnede mål: <span type="quote">”Et mangfold av robuste samiske kulturinstitusjoner som bidrar til bevaring, formidling, utvikling og nyskaping av det samiske samfunn og kulturliv”</span>.</p>
<p>Fremskrittspartiet har følgende forslag til forbedring av den overordnede målformuleringen for saksfeltet: <span type="quote">«Robuste kulturinstitusjoner som bidrar til bevaring og formidling av samisk kunst og kultur»</span></p>
<p>Bakgrunnen for dette er at ivaretakelse av kulturminner krever sterke fagmiljøer og kompetanse. I stedet for å tilbakeføre den samiske kultarven fra norsk folkemuseum til de seks samiske museer, må man heller stille seg spørsmålet om seks små samiske museer er rette virkemiddel for ivareta denne kulturarven. Målet må være at samiske kulturminner ivaretas på en god og forsvarlig måte for fremtidige generasjoner, gjennom utstilling som skaper kunnskap og forståelse i befolkningen, og ikke gjemmes vekk i utkantstrøk. Det er heller ingen grunn til at samiske kunstnere og samisk kunst trenger egne, lukkede arenaer.</p>
<p>Kulturhus og andre arenaer for utøvelse og fremvisning av film, visuell kunst, teater, samt litteratur, blir mer robuste når de er sambruksarenaer med tradisjonell norsk og utenlandsk kunst, kultur og litteratur.</p>
<p>Fremskrittspartiet mener derfor rådet må komme tilbake med en ny melding basert på endret målsetting, med større sambruk og tettere samarbeid med de kulturformidlende og kulturbevarende institusjoner som finnes, samt en samlokalisering av museumsdriften.</p>
<p>Merknad - Nordkalottfolket - Representant Toril Bakken Kåven</p>
<p>Det har vært bygd ut mange samiske kulturorganisasjoner i ulike regioner hvor samisk befolkning er tilstedeværende. For enkelte regioner har det derimot vært svært lite fokus på oppbygging av sterke kulturinstitusjoner, som kan bidra til å opprettholde og videreutvikle kulturen i området. Spesielt ser vi dette i Nordre valgkrets og dels kystområdene i Troms, hvor den sjøsamiske kulturen står svakt. Her er det store udekkede behov med tanke på en styrking og videre utvikling av den sjøsamiske kulturen. I dette også ulike tiltak og program for de samer som har norsk som morsmål, og tiltak knyttet til barn og unges samiske identitet.</p>
<p>I store deler av det geografiske områder hvor vi finner samer, finner vi også kvensk befolkning. Disse er også i minoritet i området, og kulturen er sterkt truet på lik linje med den samiske. Man bør se på løsninger hvor man bygger opp samiske kulturorganisasjoner i tett samarbeid med kvenske institusjoner, siden disse har levd og utviklet seg tett vevd sammen, spesielt langs kysten i Troms og Finnmark. Felles kulturinstitusjoner vil i så måte være en styrke for begge kulturer, og vil ha mulighet til å ivareta og styrke både samisk og kvensk kultur på en forbilledlig måte.</p>
<p>De samiske kulturinstitusjoner har over år fått mindre økonomiske midler enn det deres norske <span type="quote">«søstre»</span> har fått. Dette har vi sett eksempler på både med teater og museer, hvor økningen til norske teater og museum har vært betydelig større enn til de samiske institusjonene. Nordkalottfolket mener sametinget bør vurdere å la staten overta ansvaret for institusjonene, slik at de kommer inn på nasjonale budsjetter. Da vil eventuelle reduksjoner til samiske institusjoner komme tydelig frem, og de nasjonale politikerne vil måtte svare for det. Det samiske samfunn er ikke tjent med at Sametinget fungerer kun som en budbringer for statens dårlige politikk ovenfor samiske kulturinstitusjoner.</p>
<p>Nordkalottfolket v/ Toril Bakken Kåven</p>
<p>Støtte til merknad fra komiteen:  Nordkalottfolket slutter seg til merknad fra AP.</p>
<p>Saken påbegynt 08.06.16 kl. 09.00  Votering  Av 39 representanter var  3  7 til stede. Voteringen ble gjennomført i følgende rekkefølge:</p>
<list><p type="listitem">Forslag 14 ble vedtatt med 22 mot 15 stemmer</p>
<p type="listitem">Forslag 15 ble vedtatt med 22 mot 15 stemmer</p>
<p type="listitem">Forslag 16 ble vedtatt med 22 mot 15 stemmer</p>
<p type="listitem">Forslag 17 ble vedtatt med 22 mot 15 stemmer</p>
<p type="listitem">Forslag 13   ble vedtatt med 35 mot 2 stemmer</p>
<p type="listitem">Forslag 12   ble  forkastet med  23  mot  14  stemmer</p>
<p type="listitem">Forslag 10   ble vedtatt med 36 mot 1 stemme</p>
<p type="listitem">Forslag 11 ble vedtatt med 36 mot 1 stemme</p>
<p type="listitem">Forslag 2 ble vedtatt med 36 mot 1 stemme</p>
<p type="listitem">Forslag 1 ble vedtatt med 36 mot 1 stemme</p>
<p type="listitem">Forslag 3 ble vedtatt med 36 mot 1 stemme</p>
<p type="listitem">Forslag 4 ble vedtatt med 36 mot 1 stemme</p>
<p type="listitem">Forslag 5 ble vedtatt med 36 mot 1 stemme</p>
<p type="listitem">Forslag 6 ble vedtatt med 36 mot 1 stemme</p>
<p type="listitem">Forslag 7 ble vedtatt med 36 mot 1 stemme</p>
<p type="listitem">Forslag 8 ble vedtatt med 36 mot 1 stemme</p>
<p type="listitem">Forslag 9 ble vedtatt med 36 mot 1 stemme</p>
</list><list><p type="listitem">Nærings- og kulturkomiteens tilrådning ble vedtatt med 36 mot 1 stemme</p>
</list><p>Protokoll tilførsler  Det ble ikke fremmetnoen protokolltilførsler i saken.  Taleliste og replikkordskifte</p>
<p>Innlegg</p>
<p>Replikk</p>
<p>Tor Gunnar Nystad, saksordfører</p>
<p>Mariann Wollmann Magga</p>
<p>Toril Bakken Kåven</p>
<p>Mariann Wollmann Magga</p>
<p>Inger Elin Utsi</p>
<p>Christina Henriksen</p>
<p>Toril Bakken Kåven</p>
<p>Vibeke Larsen</p>
<p>Viktor Inge Paulsen</p>
<p>Vibeke Larsen</p>
<p>Arthur Johan Tørfoss</p>
<p>Kirsti Guvsám</p>
<p>Mariann Wollmann Magga</p>
<p>Vibeke Larsen</p>
<p>Kirsti Guvsám</p>
<p>Láilá Susanne Vars</p>
<p>Vibeke Larsen</p>
<p>Inger Elin Utsi</p>
<p>Kirsti Guvsám</p>
<p>Láilá Susanne Vars</p>
<p>Nora Marie Bransfjell</p>
<p>Mariann Wollmann Magga</p>
<p>10</p>
<p>Inger Elin Utsi</p>
<p>11</p>
<p>Per Mathis Oskal</p>
<p>Láilá Susanne Vars</p>
<p>Klemet Erland Hætta</p>
<p>12</p>
<p>Klemet Erland Hætta</p>
<p>Mariann Wollmann Magga</p>
<p>Láilá Susanne Vars</p>
<p>Klemet Erland Hætta</p>
<p>13</p>
<p>Kjetil Romsdal</p>
<p>14</p>
<p>Christina Henriksen</p>
<p>Mariann Wollmann Magga</p>
<p>Láilá Susanne Vars</p>
<p>Vibeke Larsen</p>
<p>Christina Henriksen</p>
<p>15</p>
<p>Lars Filip Paulsen</p>
<p>16</p>
<p>Per Andersen Bæhr</p>
<p>17</p>
<p>Jovna Zakarias Dunfjell</p>
<p>18</p>
<p>Láilá Susanne Vars</p>
<p>19</p>
<p>Henrik Olsen</p>
<p>20</p>
<p>Tor Gunnar Nystad, saksordfører</p>
<p>Mariann Wollmann Magga, tilforretningsorden</p>
<p>Kirsti Guvsám, tilforretningsorden</p>
<p>Mariann Wollmann Magga, tilforretningsorden</p>
<p>SP  - vedtak:</p>
<p>1 Innledning</p>
<p>Sametinget vil med denne meldingen legge frem en overordnet retningsgivende politikk for samiske kulturinstitusjoner.</p>
<p>Hovedformålet med meldingen er å legge føringer og skape forutsigbarhet for samiske kulturinstitusjoner, slik at de kan ivareta sin rolle som viktige samfunnsaktører i bevaring og utvikling av samisk kunst og kultur. Sametinget fokuserer på samiske kulturinstitusjoners rammebetingelser, utviklingspotensial og samfunnsrolle. Ved å ta utgangspunkt i status i dag kan vi ta grep om fremtidige utfordringer og behov. Sápmi er mangfoldig og langstrakt, og det samiske samfunnet er fortsatt i en institusjonsoppbyggende fase. Det samiske samfunnet er fortsatt i utvikling, og vitaliseringen av samisk språk og kultur har nådd nye geografiske områder. Dette har medført at behovene, forventningene og etterspørselen når det gjelder kulturinstitusjoner har økt i byer og i sjøsamiske områder.</p>
<p>Det gjelder også spesialisering i faglige institusjoner som innen teater, kunst og museer. For at Sametinget skal kunne tilrettelegge for å møte dagens og fremtidige utfordringer og behov, vil vi tydeliggjøre hva vi ønsker. Gjennomføringen skal skje i partnerskap med statlige, regionale og kommunale myndigheter, og i samråd med kulturinstitusjonene selv.</p>
<p>Meldingen gir en kort beskrivelse av dagens situasjon, omhandler tema som utvikling, styrking og vitalisering av samiske kulturinstitusjoner, samt hvilken rolle og ansvar Sametinget skal ha i denne sammenheng. Det redegjøres for problemstillinger, og målsettinger, innsatsområder og strategier for framtidig politikk på saksfeltet drøftes.</p>
<p>Sametingets overordnede mål for saksfeltet er <span type="quote">”Et mangfold av sterke samiske kulturinstitusjoner som bidrar til bevaring, dokumentasjon, forskning, formidling, utvikling og nyskaping av det samiske samfunn, dets språk, nærings- og kulturliv”</span>.</p>
<p>For å nå denne målsettingen har vi prioritert 5 innsatsområder. Disse er valgt ut på bakgrunn av nåværende og fremtidige utfordringer og behov. Innsatsområdene i meldingen er:</p>
<p>1. Samiske kulturinstitusjoner med gode rammevilkår</p>
<p>2. Egnet eierskap til kulturinstitusjoner</p>
<p>3. Faglig sterke samiske kulturinstitusjoner</p>
<p>4. Utvikling og nyskaping i samiske kulturinstitusjoner</p>
<p>5. Samiske kulturinstitusjoner med tilfredsstillende lokaler og bygg</p>
<p>En forutsetning for å nå målsettingen er fokus på faglig sterke institusjoner med kvalitativt gode aktiviteter, utstrakt samarbeid, god styring og ledelse, effektiv ressursbruk, god forvaltning og eierskapsutøvelse, og hensiktsmessige bygg og infrastruktur.</p>
<p>Sametingets viktigste virkemidler i arbeidet med innsatsområdene er våre økonomiske virkemidler, vår eierskapsutøvelse, samt dialog og samarbeid med andre offentlige myndigheter og med institusjonene selv. Sametinget vil utarbeide strategier og ytterligere tiltak for å følge opp innsatsområdene samt utvide vårt handlingsrom i fremtiden.</p>
<p>Meldingen er todelt: En del med beskrivelse av status for samiske kulturinstitusjoner, hvilke rammer vi arbeider med og innenfor, hvilket kunnskapsgrunnlag vi har tilgjengelig, med mer. Den andre delen vil drøfte utvikling og langsiktige målsettinger, strategier og innsatsområder for en framtidig politikk for saksområdet.</p>
<p>2 Bakgrunn</p>
<p>Samfunnet endrer seg raskt – lokalt, regionalt, nasjonalt og globalt. Samiske kulturinstitusjoner spiller en viktig rolle for å møte samfunnsutviklingen innenfor områder som kultur, språk, kulturnæringer og andre arbeidsplasser, demografi, stedsutvikling, demokrati, med mer. Det er i dag flere samfunns-messige, politiske og demografiske utviklingstrekk som utfordrer Sametinget, de samiske samfunn og også kulturinstitusjonene, men som samtidig kan tvinge frem og medføre muligheter for nytenking og endring. Det er en hovedoppgave for Sametinget å utforme virkemidler og legge til rette for at politiske mål og endrede kulturpolitiske rammebetingelser kan håndteres på best mulig måte. Det er snart åtte år siden Sametingsrådets melding om samisk institusjonsutvikling (2008) ble lagt frem. Meldingen omhandlet flere typer institusjoner, men hovedfokuset var på kulturinstitusjoner. I de 26 årene Sametinget har  eksistert er det arbeidet mye med samisk institusjonsbygging. Det har vært et fokus på infrastruktur og organisatoriske og strukturelle spørsmål. Det er brukt mye ressurser på å bygge opp de samiske kulturinstitusjonene, flere omorganiseringsprosesser har vært gjennomført, flere kulturinstitusjoner har kommet inn på ordningen med direktetilskudd over sametingbudsjettet, noen byggeprosesser er igangsatt, mens andre står på vent. Sametinget har også gjort seg erfaringer som tilsier at noen justeringer kan være hensiktsmessig. I Sametingsmelding om kunst- og kultur (2013), Sametingsrådets redegjørelse om samiske museer (2013) og Sametingsrådets redegjørelse om kulturminnevern (2013) signaliseres en dreining av oppmerksomheten mot de samiske kulturinstitusjonenes fagkompetanse innen ulike områder, og mot kulturinstitusjonenes aktivitet og innhold. Kulturinstitusjonenes rolle som viktige aktører for utvikling og formidling av samisk kunst og kultur, og som infrastruktur for samisk kunst- og kulturutøvelse, fremheves også. Sametinget er en aktiv aktør innenfor institusjonsoppbygging. I dag er det et mangfold av festivaler, museer, kulturhus, teatre og andre kunst- og kulturinstitusjoner som får tildelt direkte driftstilskudd over Sametingets budsjett. Det ligger både språk- og kulturpolitiske og andre samfunnsmessige målsettinger bak Sametingets finansiering av institusjonene. Det samiske samfunn kan på flere kunst-/fagområder sies å ha en variert dekning hva gjelder eksisterende kategorier av kulturinstitusjoner og andre organ. Og fremdeles er det ønsker og udekkede behov, både med tanke på geografisk fordeling av kulturinstitusjonene, rammevilkår for den enkelte institusjon, og i forhold til hvilke typer institusjoner de samiske samfunn mangler for å kunne dekke og løse ulike behov, samfunnsroller og -oppgaver innen ulike fagfelt. I et fremtids-perspektiv kan det også være hensiktsmessig med en overordnet, prinsipiell drøfting av hvilke roller og oppgaver innenfor denne sektoren er det de samiske samfunn må fylle og løse. Hva er for eksempel den grenseoverskridende dimensjonen og hva er mer et regionalt og lokalt ansvar. Hva kan og bør Sametingets ansvar og rolle være i forhold til bl.a. politikkutvikling innenfor området, forvaltning, finansiering, styrking av kapasitet og kompetanse og eierskap.</p>
<p>3 Begreper og avgrensninger</p>
<p>Begrepet kulturinstitusjoner kan ha flere definisjoner og brukes om mange typer arenaer og aktører. En kulturinstitusjon er en profesjonelt drevet institusjon for kulturformidling, -bevaring og - produksjon. De er viktig del av grunnmuren i det lokale og regionale kulturlivet og som lokal og regional møteplass, og arena for amatører og profesjonelle utøvere av kunst og kulturaktiviteter. Avhengig av innhold og hovedvirksomhet kan de ha spesialkompetanse innen enkelte fagområder/ sjangere. De har en definert rolle i kulturpolitikken ved at de representerer en verdifull kulturell infrastruktur og er et slags instrument for å oppfylle samiske og nasjonale kulturpolitiske mål, ofte omsatt til lokale forhold. De har også en viktig funksjon i det å utvikle kulturlivet, både som kompetansesenter og samarbeidspartner med lokale og regionale krefter, som vertskap, tilbyder av arenaer, utstyr, teknisk personale og arrangementskunnskap, og som produsent for egne forestillinger/arrangement/prosjekt. Kulturinstitusjoner kan sies å operere i grenselandet mellom kunst/kultur og administrasjon, fag og politikk. I sin virksomhet må de også søke å tilpasse seg politiske, økonomiske og administrative mål og rammer - herunder legale og arbeidslivsrettslige rammer, samt eksterne forventninger fra samfunnsutviklingen generelt, den teknologiske utviklingen, pågående kunst- og kulturfaglige diskurser, og endringer i publikums smak og preferanser. Samisk språk og kultur er ofte nært sammenknyttet. Flere samiske språksentre har virksomhet som berører kulturfeltet. Noen kulturinstitusjoner huser også språksentre. Denne sametingsmeldingen vil  likevel avgrenses tematisk til å omhandle de kulturinstitusjonene som årlig mottar driftstilskudd over Sametingets budsjett, og som Sametinget har en aktiv rolle overfor. Dette kan være samiske teatre, museer, festivaler, kulturhus og kulturformidlingsinstitusjoner. Språksentra, media, forlag, bokbusser, bibliotek og idrett som også mottar driftsstøtte over direktetilskudd eller over søkerbaserte ordninger i Sametinget, vil ikke omfattes av denne meldingen. Meldingen hoder seg på et overordnet nivå. Vi går derfor for eksempel ikke inn på tiltak for enkeltinstitusjoner. Årlige prioriteringer og tiltak, basert på målsettingene og strategiene i meldingen, vil framkomme i Sametingets budsjett. I enkelte tilfeller vil det være behov for videre utredninger og prosjekter. Resultatoppnåelse vil fremgå av Sametingets årsmelding.</p>
<p>4. Prosess</p>
<p>Sametingsmeldingen om samiske kulturinstitusjoner er et resultat av en prosess både internt i Sametinget og av prosesser hvor de samiske kulturinstitusjonene er blitt involvert. Redegjørelsen om samiske kulturinstitusjoner ble drøftet i Sametingets plenumssamling i oktober 2014. Sametinget arrangerte et innspillseminar i november 2014 for å få innspill fra de samiske kulturinstitusjonene på hva deres utfordringer og forventninger for framtiden er. Et nytt innspillseminar ble arrangert i april 2016. Det er også gitt anledning til skriftlige innspill. De jevnlige dialogmøtene mellom Sametinget og de samiske kulturinstitusjonene som mottar direktetilskudd over budsjettet gir utdypende informasjon, med situasjonsbeskrivelser og om behov og utfordringer de enkelte institusjonene står overfor. Også de årlige budsjettbehov som kulturinstitusjonene spiller inn, viser behov og utfordringer for institusjonene. Innspillene som er kommet inn danner en viktig del av kunnskapsgrunnlaget for meldingen.</p>
<p>5 Status</p>
<p>5.1 Overordnet beskrivelse av rolle, funksjon, betydning.</p>
<p>De samiske kulturinstitusjonene er viktige nav og fyrtårn i sine lokalsamfunn og for det sivile samiske samfunn. De er viktige for å vise samisk tilstedeværelse og å formidle utad et sett med felles verdier og holdninger. Det er det som skapes av aktivitet og innhold som relateres til samisk språk og kultur som først og fremst formidler disse verdiene og holdningene. De er dernest viktig som sysselsettingsaktører; de gir kompetanse- og kulturarbeidsplasser i samiske lokalsamfunn og distriktet generelt. Norut Alta-Áltas rapport om kulturnæring i samiske områder viser at antall ansatte i samiske språk- og kultursentre har hatt en betydelig vekst de siste årene. Dette har også et likestillingsaspekt siden mange kvinner arbeider i disse institusjonene. Institusjonene gir kommunale skatteinntekter. De er ofte det første møtet turister, tilreisende m.fl. får med det samiske samfunnet og den samiske kulturen. Synliggjøring og bruk av samisk språk er sentralt i deres virksomhet. De har flere roller, funksjoner og oppgaver - lokalt, regionalt og nasjonalt. Vi har en antakelse om at samiske kulturinstitusjoner i noen sammenhenger kan ha en annen rolle og betydning enn norske kulturinstitusjoner har. For eksempel at noen har/kan få roller og ansvar som samiske institusjoner med nasjonalt ansvar/nedslagsfelt, men samtidig være lokalisert i distriktene. Det finnes eksempler på at i områder hvor det samiske ikke er særlig synlig ellers, så er samiske museer særdeles viktige for synliggjøring av den samiske tilstedeværelsen  .  De har også en viktig språkpolitisk rolle, og mange samiske kultursentre har flere funksjoner, oppgaver og leietakere under  samme tak. Det har ikke vært utført en helhetlig analyse av de samiske kulturinstitusjonenes virkning og betydelse i sine regioner, og dette er noe vi har behov for økt kunnskap om. Det forskningsbaserte kunnskapsgrunnlaget generelt om samiske kulturinstitusjoner er noe mangelfullt og lite koordinert. Noe relevant materiale finnes i for eksempel Telemarkforsknings, Noruts og Norsk Kulturråds utredninger og rapporter. Sametinget vil se på muligheter for samarbeid med Norsk Kulturråd, og vurdere bestilling av oppdrag hos andre aktører.</p>
<p>5.2 Samisk samfunnsbygging, demokratiutvikling, institusjonenes samfunnsrolle.</p>
<p>Sametinget skal løpende og aktivt samarbeide og samhandle med det sivile samiske samfunnet i den praktiske utformingen av politikk, ordninger og tjenester. Det samiske sivilsamfunnet omfatter samiske institusjoner, virksomheter, organisasjoner og enkeltmennesker. De samiske kulturinstitusjonene er virksomheter som springer ut av og fungerer i en samisk samfunnssammenheng og samisk offentlighet. Alle samfunn er i stor grad bygd opp av et sett med ulike institusjoner med de variasjoner det innebærer. De samiske institusjonene er derfor helt sentrale i å oppnå sterke, fungerende og utviklende samfunn som ivaretar samisk språk, kultur og samfunnsliv. Oppbyggingen og utviklingen av samiske samfunn krever vilje og evne til å etablere og videre utvikle egne institusjoner. Det er en rekke statlige og regionale institusjoner i og utenfor det samiske samfunnet som skal ivareta det samiske samfunnets behov, og som ikke er tilknyttet Sametingets forvaltning. De er viktige samfunnsinstitusjoner, blant annet innen helse, utdanning/forskning, media, osv. Mange av disse møter samiske brukere, og har en virksomhet som tar hensyn til og jobber etter samisk kultur-forståelse og språk. De samiske kulturinstitusjonene som får tilskudd fra Sametinget har en annen bakgrunn og historie, og de fleste er bygd opp etter lokale og regionale initiativ, ut fra et mer samisk <span type="quote">«grasrotperspektiv»</span>. Samiske brukere og det samiske samfunnet får hjelp og veiledning av mer formell art, samt får oppfylt behov for å se sin egen kultur og språk uttrykt på egne premisser. Det er behov for disse ulike typene av samfunnsinstitusjoner, og at de utfyller og komplementerer hverandre i det samiske samfunnet. Sametinget har fått utført utredningen  Kommunereformen og samiske interesser  (2015). Den tar opp de samiske institusjonenes viktige rolle i utviklingen av den nye samiske offentligheten, og er viktig for utviklingen av samisk språk og kultur. Det gjelder også i de kommunene der samene er i klart mindretall. Her har Sametinget en viktig rolle som utviklingsaktør, som kan styrkes enda mer gjennom mer strategisk bruk av økonomiske virkemidler. De ulike samiske kulturinstitusjonene har en viktig verdi, rolle og funksjon i samfunnet for samisk samfunnsbygging og demokratiutvikling. De har betydning også som infrastruktur for demokrati og ytringsfrihet og som grunnlag for fellesskapsdannelse. Sametinget ser potensialet i at dette kan utvikles og utvides ytterligere, noe som må skje i nær dialog med institusjonene selv. Dette dreier seg blant annet om de samiske institusjoners nåværende og framtidige samfunnsoppdrag og –rolle. Det er viktig at de lykkes i arbeidet med å oppruste og utvikle seg til å møte dagens og fremtidens utfordringer og behov. De samiske institusjonene skal være best mulig utrustet til å håndtere oppgaven som ambassadører og representanter for det samiske samfunnet og den samiske kulturen. De bidrar i dokumentasjon, produksjon, utvikling og formidling av kunst, kultur og kulturarv, samt tilrettelegging for kunstnere og kulturutøvere. Våre institusjoner må være best mulig utrustet til å møte oppgaven som ambassadører og representanter for det samiske samfunnet og den samiske kulturen. Til å bidra i dokumentasjon, produksjon, utvikling og formidling av kunst, kultur og kulturarv, og tilrettelegging for kunstnere og kulturutøvere. Kulturinstitusjonene er også et hjelpemiddel og verktøy for iverksetting og realisering av Sametingets kulturpolitikk på mange områder. Samtidig som de  utfordrer, utfyller og bidrar med innspill til den samme politikken. De målbærer en samfunnstemme og er samfunnsaktør også overfor lokale, regionale og nasjonale myndigheter, og gjennom fagorganisasjoner. Skal vi lykkes med samfunnsbyggingen, er det viktig at institusjonene også tar den type ansvar som pådrivere i det offentlige rom, slik som nylig i forbindelse med saken om Bååstede – tilbakeføring av samiske kulturgjenstander. Flere samiske kulturinstitusjoner vil også ta en aktiv rolle i markeringen gjennom hele 2017 av 100 årsjubileet siden det første samiske landsmøtet, Tråånte 2017. Det samiske rommet utvides stadig. I områder hvor fornorskningen var sterkest, men hvor samisk tilstedeværelse og identitet nå erkjennes og revitaliseres, vil synliggjøring av samisk kultur og språk være viktig. Møteplasser og arenaer for kulturelle aktiviteter vil bli stadig mer etterspurt. Sametinget erfarer allerede en økende etterspørsel etter samiske møteplasser i tettsteder og byer. Den type kulturinstitusjoner vil spille en viktig rolle for videre samisk samfunnsbygging.</p>
<p><span type="quote">«Samfunnsoppdrag»</span> er i dag et etablert begrep innenfor flere områder i kulturpolitikken. Begrepet viser litt forenklet sagt til det politiske ansvaret som følger med offentlig finansiering for kultur-institusjoner og andre aktører som mottar slik støtte. Selv om begrepet kan ha nyanser og ulik fortolkning, indikerer det at kulturinstitusjoner har et ansvar som strekker seg ut over deres faglige og organisatoriske grenser. I <span type="quote">«Kulturutredningen 2014»</span> drøftes begrepet samfunnsoppdrag, og det argumenteres for at grunnlaget for styringen av kulturinstitusjonene bør ligge i en tydeliggjøring av dette samfunnsoppdraget for den enkelte institusjonen. Det krever en avklaring av hvilke kunstneriske og faglige formål kulturinstitusjonene skal være til for, hvem de skal være til for, og hvilken rolle de skal ha i forhold til det øvrige kulturlivet. Avklaringen må komme fra kulturinstitusjonene selv, men i dialog med finansierende myndigheter og interessenter i deres omgivelser. Den enkelte kulturinstitusjons samfunnsoppdrag vil fremgå av deres formålsparagraf og virksomhetsplaner; institusjonens formål, ansvarsområde og overordnede mål. Kjernen i samfunnsoppdraget vil ofte være bevaring og utvikling av samisk kunst og kultur. Sametinget sier også noe om samfunnsoppdrag i de årlige tildelingsbrevene, og vi vil fortsette dialogen med institusjonene om deres rolle og samfunnsoppdrag.</p>
<p>5.3 Kulturinstitusjonene som mottar direktetilskudd over sametingsbudsjettet.</p>
<p>Kulturinstitusjonene som mottar direktetilskudd over sametingsbudsjettet er ganske mangfoldige og mangeartede; både når det gjelder hvordan de oppsto, i alder, størrelse, organisering, og i sin virksomhet med formål, innhold, aktiviteter og virkeområde/målgrupper. Noen fikk driftsstøtte direkte fra Kulturdepartementet før Sametinget overtok forvaltningen, mens andre hele tiden har fått driftstøtten over Sametingets budsjett. Noen er nylig omorganisert, og noen er under omorganisering. Sametinget er medstifter/medeier i noen av institusjonene. Samtidig har de mange fellestrekk og likheter:</p>
<list><p type="listitem">De fleste får hoveddelen av driftstilskuddet bevilget fra Sametinget.</p>
<p type="listitem">De virker i og for det samiske samfunn og jobber med samme mål om å ivareta, styrke, synliggjøre og utvikle samisk kunst- og kulturliv i de områdene de virker De er ofte etterspurt og initiert av lokale foreninger og ressurspersoner; det frivillige kulturliv.</p>
<p type="listitem">De virker ikke bare for den samiske befolkningen, men er også et tilbud for alle andre.</p>
</list><p>Bruk, synliggjøring, utvikling av og formidling på de samiske språkene er viktig del av virksomheten</p>
<p>ved de fleste kulturinstitusjonene. Noen av institusjonene har samiskspråklige innsatsområder som en del av sin virksomhet. Det kan være fagområder der samisk språk er i fokus i aktiviteter som omfatter materiell- og immateriell kulturarv, og fokus på samisk språk er tydelig i produksjon og formidlingen av aktiviteter, forestillinger og i virksomheten. Andre igjen jobber aktivt med for eksempel utvikling av terminologi innen sine fagområder, som de samiske museenes arbeid med utviklingen av gjenstandsdatabasen Primus på samisk. I tillegg er det også noen institusjoner som har en formell rolle innen språksentervirksomhet.</p>
<p>Kart med oversikt over samiske kulturinstitusjoner som mottar direktetilskudd over kulturkapittelet i sametingsbudsjettet.</p>
<p>5.4 Kategorisering av kulturinstitusjonene</p>
<p>Som nevnt er kulturinstitusjonene mangfoldige og mangeartede. Det vurderes likevel som formålstjenlig i denne meldingen å gruppere dem etter et utvalg kategorier. Disse er ikke uttømmende eller nødvendigvis hensiktsmessige i andre sammenhenger. I et samfunnsbyggende perspektiv vil det også kunne bidra til en oversikt over hva som finnes og hva som mangler/er behovene for ulike  kategorier av kulturinstitusjoner. I Norge legges det ofte til grunn en firedelt klassifisering av statlige kulturinstitusjoner; stats-institusjoner, nasjonale institusjoner, region-/landsdelsinstitusjoner og knutepunktinstitusjoner (t.o.m. 2015). Det er først og fremst <span type="quote">«store institusjoner»</span> som teatre, orkestre og museer som er faste poster på statsbudsjettet. I sametingsbudsjettet er det gjort en inndeling av institusjonene etter hovedfunksjon/-virksomhet, hvor institusjonene er av ulik størrelse; teatre, festivaler, museer, samiske kulturhus og kultur-formidlingsinstitusjoner. I det følgende gis en grov, ikke uttømmende, oversikt over hva slags <span type="quote">«dekning»</span> det kan sies å være når det gjelder institusjoner innen noen kategorier av kunst- og fagfelt på norsk side av Sápmi. Innen hvert felt kan det være enkeltinstitusjoner som kan sies å ha, eller ønske å ta, en nasjonal rolle, eller en landsomfattende funksjon. Det kan også være mer spesialiserte institusjoner innenfor avgrensede kunst-/fagfelt. Andre kan være flerbruks-institusjoner/sentre med flere funksjoner under samme tak. Noen har et regionalt eller lokalt virkeområde. Noen samarbeider allsamisk eller internasjonalt. Noen har ett hovedarrangement pr. år. Noen har få eller ingen fast ansatte. Noen er fyrtårn eller lokomotiv innenfor sitt kunst-/fagfelt og/eller sitt geografiske- og/eller språk-område. Det er av ulike årsaker relativt stor variasjon i aktivitetsnivå ved disse kulturinstitusjonene. Sametinget erkjenner at det kan ha vært noe uklart hva våre forventinger til kulturinstitusjonene er, ved at forventningene ikke har vært tilstrekkelig differensiert og tilpasset for eksempel deres størrelse, funksjon og samfunnsrolle.  Scene-feltet:  Sametinget gir direktetilskudd til to etablerte samiske turnéteatre - et nasjonalteater og et prosjektteater, og til et kulturskoletilbud med samisk barneteater. Beaivváš Sami Našunálateáhter har en nasjonal rolle  .  I tillegg støtter Sametinget over søkerbaserte ordninger det frie scenefeltet, herunder dans, og ulike samarbeidsprosjekt med nasjonale/regionale teatre og teatergrupper.  Visuell kunst-feltet  :  Sametinget gir direktetilskudd til Senter for samisk samtidskunst, som har en nasjonal rolle. Sametinget gir også driftstilskudd til Savio-museet gjennom direktetilskudd til Tana og Varanger museumsiida. I påvente av etablering av et Samisk kunstmuseum er det etablert en midlertidig løsning for kunsten innkjøpt gjennom innkjøpsordningen for samisk samtidskunst og kunsthåndverk, ved leie av nye og mer formålstjenlige lokaler i Karasjok. Det finnes utstillingslokaler ved flere kulturhus-/sentre som Sametinget gir direktetilskudd til. Visuell kunst-feltet støttes også over søkerbaserte ordninger.  Film-feltet:  Sametinget gir direktetilskudd til Internasjonalt Samisk Filminstitutt (ISFI), som har en nasjonal, internasjonal og allsamisk rolle. Sametinget har alene siden oppstarten gitt driftstilskudd til ISFI. I tillegg gis det støtte over søkerbaserte ordninger til ulike prosjekter. Kulturdepartementet tildeler ISFI støtte til aktiviteter, men ikke drift. Nordisk Råd har vedtatt at de vil støtte driften inntil regjeringene i Norge, Sverige og Finland i samarbeid finner en løsning på driftsfinansieringen.  Litteratur-feltet  : Innenfor litteraturfeltet finnes institusjoner eller aktører som bibliotek, bokbusser, forlag og litteraturhus. Sametinget gir direktetilskudd til åtte samiske bokbusser. I tillegg gir vi investeringsstøtte til kjøp av nye busser. Vi har også vårt eget bibliotek på sametingsbygget i Karasjok, som har en nasjonal funksjon. Det gis direktetilskudd over ordningen Samiske medier til ulike publikasjoner og tidsskrift. Det finnes noen samiske forlag (9), hvorav flere etter søknad mottar kompetansetilskudd fra Sametinget.  Saksfeltet vil beskrives og drøftes i en kommende redegjørelse   om litteratur. Sametinget vil i 2016 også evaluere tilskuddsordningen til samiske bokbusser, og utarbeide en strategi for fremtidig utvikling av disse.  Joik/musikk-feltet, herunder også festivaler  :  Sametinget gir direktetilskudd til åtte samiske festivaler hvor samisk- og urfolksmusikk og joik er sentrale deler av festivalprogrammene for de fleste, og de således er viktige arenaer for synliggjøring av samisk musikk og artister. Fra 2016 gis det også direktetilskudd over kulturnærings-kapittelet i sametingsbudsjettet til en musikkfestuke  .  Riddu Riđđu festivalen har fra 2009 til 2015 hatt en rolle og ansvar som knutepunktinstitusjon, med tilskudd over statsbudsjettet. Sametinget har over flere år gitt tilskudd til Sápmi Music over søkerbaserte ordninger. Sápmi Music evalueres i 2015/2016. Sametinget har igangsatt et arbeid med styrking og videreutvikling av rammevilkårene for joik, samisk musikk og for samiske musikere. Arbeidsgruppens rapport som kommer første halvdel av 2016 vil blant annet inneholde anbefalinger. Arbeidsgruppen påpeker at det er et behov for oppbygging av et sterkt fag-/kompetansemiljø for joik og samisk musikk.  Museumsfeltet:  Sametinget har forvaltningsansvar, og gir driftstilskudd til seks konsoliderte samiske museer. I tillegg får de støtte over søkerbaserte ordninger til ulike prosjekter. De arbeider etter nasjonal og internasjonale museumsfaglige prinsipper, og er medlem i det nasjonale museumsnettverket. I tillegg har de samarbeid gjennom Samisk museumsnettverk. De samiske museene er ulike av størrelse og alder, men fungerer sammen med de samiske kultursentraene som hjørnesteiner i de samiske samfunnene. De har dels noe ulike virksomhetsområder, men felles er at de har høy kompetanse innen sine fagområder. Sametinget har lagt fram en Museumspolitisk redegjørelse i 2013, som ligger til grunn for Sametingets forvaltning og politikk på området.  Bååstede- tilbakeføring av samisk kulturarv:  I 2012 underskrev Sametinget, Norsk folkemuseum og Kulturhistorisk museum en avtale om å tilbakeføre samiske kulturhistoriske gjenstander til de samiske museene. Dette er samisk kulturarv som ble ført bort fra det samiske samfunnet. Arbeidet med gjennomgang av arkivmaterialet og forberedelse for konservering av gjenstandene lokalisert ved Norsk folkemuseum er igangsatt. Sametinget støtter arbeidet med 1 mill. kr årlig, i tillegg til at det er bevilget en mindre del prosjektmidler fra andre instanser. Det er ennå behov for finansiering av tilbakeføringen, som er kostnadsberegnet til 17 mill. kr, noe som Sametinget ønsker et samarbeid med sentrale myndigheter om. Dette gjelder både oppbygging av magasinkapasitet og selve overføringsprosessen.  Kultursentre/flerbrukshusene/kulturhus/møteplasser  Sametinget gir direktetilskudd til 16 institusjoner som i sametingsbudsjettet er kategorisert som Samiske kulturhus og kulturformidlingsinstitusjoner. Det kan også gis støtte til ulike prosjekt og arrangement over Sametingets søkerbaserte ordninger. Disse institusjonene representerer et stort mangfold når det gjelder innhold og funksjon, og det er stor variasjon i størrelsen på institusjonene både hva gjelder aktivitet og antallet personer tilknyttet virksomheten og i nedslagsfeltet til institusjonene. Flere institusjoner har et nasjonalt eller regionalt nedslagsfelt, og med et bredt virksomhetsfelt. Mange av kulturhusene er små med en ren lokal virksomhet, og da ofte uten noen ansatte. Noen av institusjonene har en kunstfaglig/spesialisert virksomhet, og denne virksomheten kan også være grenseoverskridende.</p>
<p>Det samiske samfunnet dekker et bredt mangfold av institusjoner og andre organer innenfor nevnte kunst- og fagfelt, men for å dekke behovet og uløse samfunnsoppgaver mangler fortsatt institusjoner innenfor enkelte kategorier. I et kortsiktig perspektiv vurderes det særlig å være udekkede nasjonale  behov når det gjelder et egnet Samisk kunstmuseum og et samisk fagmiljø for joik og musikk.</p>
<p>Stadig flere samer velger å bosette seg i byer, som også er vertskap for samiske studenter. Det er allerede i dag forventninger om flere samiske møteplasser og kulturarenaer i tettsteder og byer, og i områder hvor samisk tilstedeværelse og identitet revitaliseres.</p>
<p>6 Overordnede målsettinger for samiske kulturinstitusjoner</p>
<p>Sametingets overordnede mål for kulturpolitikken er et levende og mangfoldig samisk kunst- og kulturliv av god kvalitet som er tilgjengelig for alle. Tilgang til kultur er i stor grad et kollektivt gode. For Sametinget er det viktig at den samiske befolkningen skal ha like muligheter som den øvrige befolkningen til å delta i kulturlivet.  6.1 Rammer</p>
<p>6.1.1 Sametingets rolle og ansvar</p>
<p>Sametinget har en viktig rolle med å bidra til at de samiske kulturinstitusjonene styrkes, og det samiske samfunnet har store forventninger til Sametingets bidrag til dette. Sametinget tar på vegne av den samiske befolkningen i Norge ansvar for egen utvikling og fremtid, og forventer at statlige myndigheter legger til rette for dette. Sametinget ønsker reelle muligheter til å påvirke ramme-betingelsene for samiske samfunn. Dette innebærer blant annet muligheten til aktivt å utvikle samiske institusjoner. Dette gjør vi blant annet gjennom aktiv virkemiddelbruk, gjennom samarbeid med aktører som arbeider for samisk kulturutvikling, og ved politisk og administrativ dialog med sentrale, regionale og lokale myndigheter for å styrke rammevilkårene for samisk kulturutvikling. Sametinget har ansvaret for flere forvaltningsoppgaver innenfor det samiske kunst- og kulturlivet. Vi overtok forvaltningsansvaret for allerede etablerte institusjoner og ordninger fra regjeringen rundt 2002. Dette gjaldt de samiske museene, Beaivváš Sámi Našunálteáhter, samiske festivaler, samisk idrett og andre økonomiske ordninger til kultur. Dette innebærer blant annet at Sametinget forvalter og tildeler den statlige tilskuddsordningen for disse oppgavene. Sametinget har i tillegg inkludert flere ordninger og institusjoner i vår kulturforvaltning for å nå våre mål på området. Institusjonene har også et eget ansvar i å opprettholde og utvikle seg som institusjon og etablere gode samarbeidsrelasjoner til ulike aktører. Sametingets ansvar er blant annet å legge til rette for dette gjennom virkemiddelbruk, dialog og ved å skape arenaer for samarbeid. Det er viktig med en bevisst holdning til de ulike roller Sametinget kan ha, som politikk utformer og – pådriver, som finansier, forvalter, medstifter/eier, styreoppnevner, aktør i byggeprosesser. For å sikre legitimitet til disse rollene og for å skape tillit, må Sametinget være tydelig på de ulike rollene og hvordan disse forvaltes, med de muligheter og begrensninger dette innebærer.</p>
<p>6.1.2 Økonomi</p>
<p>På grunn av manglende budsjettprosedyrer mellom Sametinget og regjeringen har vi et begrenset økonomisk handlingsrom. Dette påvirker våre muligheter til å finansiere drift av, og lokaler for, samiske kulturinstitusjoner. Sametinget skal føre en helhetlig politikk, inkludert å ta et helhetlig budsjettansvar for hele det samiske samfunnet. Rammer legges i statsbudsjettet, og bevilgningene der gir ikke</p>
<p>Sametinget tilstrekkelig handlingsrom til å kunne utvikle kultursektoren. Sametinget arbeider kontinuerlig for å bedre dette handlingsrommet. Eksempelvis har Sametinget forvaltningsansvaret for de samiske museene. Likevel har vi ikke økonomiske handlingsrom til å sikre museene utviklingsmulighetene de har behov for. Det oppfattes som uverdig at det samiske samfunn ikke fullt ut kan ta vare på sin egen kulturarv. Beaivváš Sámi Našunálteáhter er et samisk nasjonalteater, men de har ikke de samme økonomiske forutsetninger/ressursene som andre teatre på samme institusjonelle nivå, selv ikke som de minste regionteatrene. Sametinget har fram til i dag ikke kommet i posisjon til å ha reelle budsjett-forhandlinger/-prosedyrer for å legge fram det faktiske behovet for de samiske museene og samiske kulturinstitusjoner generelt. Samtidig har Sametinget et ansvar for å fordele og prioritere innenfor de gitte økonomiske rammene. Sametinget har begrensede midler til rådighet i eget budsjett på kulturfeltet, men har likevel over flere år valgt å bevilge mer til kulturformål over Sametingets budsjetter enn hva bevilgningene fra Kultur-departementet utgjør. Dette har gått på bekostning av andre formål i det samiske samfunnet. Illustrert ved følgende figur:</p>
<p>Det er fremdeles et stort behov for en økning av bevilgningen over statsbudsjettet til samiske kulturformål. I sak 039/15 Sametingets   budsjettbehov 2017 fremgår det at Sametinget har stipulert det økte behovet til samiske kulturinstitusjoner, inkludert Bååstede, til å være omlag kr 42 millioner. Sametinget fordeler årlige driftstilskudd til 34   kulturinstitusjoner over Sametingets budsjett som denne meldingen omhandler.   I 2016 beløper dette seg til ca. 78, 3 millioner. Og i 2015 var det ca. 72, 5 millioner  .</p>
<p>6.2 Andre ansvarlige parter</p>
<p>Statlige myndigheter</p>
<p>Staten har forpliktet seg til å legge forholdene til rette for at samer kan sikre og utvikle sitt språk, sin kultur og sitt samfunnsliv, jf. Grunnlovens paragraf 108. Staten har det overordnete ansvaret for å sikre at samisk kultur og språk har gode rammevilkår Sametinget får et statlig rammetilskudd, som blant annet skal gå til driftstilskudd av samiske kulturinstitusjoner. Sametinget har gjennom sine budsjettinnspill påpekt at denne rammen er for liten. Statlige myndigheter har også ansvar for å ivareta samiske rettigheter og interesser når ulike statlige satsninger, utredninger og utvalg iverksettes. Det er Sametingets erfaring at samisk kultur ikke alltid naturlig inkluderes og hensyntas når slikt initieres innen kulturfeltet. Et ferskt eksempel er avviklingen fra 2016 av ordningen med Knutepunktinstitusjoner med driftstilskudd gitt over statsbudsjettet, hvor de fleste institusjonene overføres til en søkerbasert ordning under Norsk kulturråd. Riddu Riđđu festivalen berøres av dette. Sametinget ble ikke gitt anledning til konsultasjon om saken. Sametinget er i dialog med Norsk kulturråd om dette. Når det gjelder byggeprosjekt generelt, så benyttes statens husleiefinansieringsordning for nye kulturbygg, med Statsbygg som byggherre. Kulturdepartementet er oppdragsgiver for bygg til statlige kulturinstitusjoner. Departementet gir også tilskudd til nasjonale kulturbygg. Den desentraliserte ordningen for tilskudd til kulturbygg forvaltes av fylkeskommunene. I noen tilfeller har Kulturdepartementet også vært oppdragsgiver for samiske kulturinstitusjoner. Statsbygg er byggherre og organiserer, planlegger og gjennomfører byggeprosjekter på vegne av staten. De fleste byggene de er byggherre for, forblir i deres portefølje. Byggene leies ut til statlige og statlig eide institusjoner for kostnadsdekkende husleie, den såkalte husleiefinansieringsordningen. For nye samiske kulturbygg har Sametinget og Kulturdepartementet godkjent prosedyrer for husleiefinansiering av samiske kulturbygg. Prosedyrene omfatter følgende:</p>
<list><p type="listitem">Sametinget legger i første omgang fram behovsvurdering med forslag til rom- og funksjonsprogram. Ved behov holdes det møte mellom Kulturdepartementet og Sametinget. Departementet gir tilbakemelding på dette materialet.</p>
<p type="listitem">På grunnlag av tilbakemeldingen fra departementet vil Sametinget be Statsbygg eller en annen utleier om å utarbeide byggeprogram med tekniske krav og foreløpig beregning av husleie.</p>
<p type="listitem">Byggeprogrammet med husleieestimat oversendes til departementet sammen med antatte konsekvenser for kap. 320 post 53 til dekning av årlige merutgifter til husleie og drift av lokalene, herunder drift av aktiviteten i lokalene. Departementet gir tilbakemelding til Sametinget med kommentarer til byggeprogrammet og de antatte økonomiske anslagene.</p>
<p type="listitem">På grunnlag av departementets tilbakemelding på byggeprogrammet gir Sametinget oppdrag til Statsbygg eller en annen utleier om videreføring til gjennomført forprosjekt. Eventuelt brev til Statsbygg om refusjoner av utgifter til programmering/forprosjektering utarbeides av departementet.</p>
<p type="listitem">Sametinget sender til Kulturdepartementet forprosjekt med husleieberegning og kvalitetssikret inntekts- og utgiftsbudsjett for drift av lokalene og aktiviteten i lokalene. Dette materialet skal være behandlet av Sametinget før det oversendes. Materialet behandles av  departementet. I løpet av denne behandlingen vil Kulturdepartementet kunne ha bruk for tilleggsopplysninger og vurderinger fra Sametinget om prosjektet. Dersom byggeprosjektet prioriteres i regjeringens budsjettbehandling, legges saken fram for Stortinget for endelig beslutning.</p>
<p type="listitem">Dersom Stortinget gir sin tilslutning til at et foreslått byggeprosjekt skal gjennomføres, inngår Sametinget, eventuelt brukeren/brukerinstitusjonen, leieavtale med Statsbygg eller en annen utleier innenfor rammen av det grunnlaget Stortinget ble presentert for. Bygget gjennomføres av Statsbygg eller den private utleieren i samsvar med dette.</p>
<p type="listitem">Sametinget følger opp saken i de årlige budsjettsøknadene til Kulturdepartementet og i de faste halvårlige administrative møtene med Kulturdepartementet.</p>
</list><p>Regionale myndigheter – herunder samarbeidsavtalene med fylkeskommunene Sametinget ser på lokale, regionale og andre samiske institusjoner som viktige arenaer for utviklingen av samiske samfunn. Sametinget ser det som naturlig at fylkeskommunene tar et regionalt ansvar for å tilrettelegge og sikre at samiske institusjoner har gode rammevilkår. I praksis har det vist seg at de samiske kulturinstitusjonene i blant får en betydelig lavere andel driftstilskudd sammenlignet med andre lignende norske institusjoner. Fylkeskommunene tenderer heller til å bevilge midler til enkelt-prosjekter til de samiske kulturinstitusjonene. Fra statlig hold legges det opp til en 70 % - 30 % fordeling av statlig-regional/lokal driftstilskudd. I så godt som alle tilfeller er det  lokale  samiske initiativ som har ført til etablering av samiske kultur-institusjoner. Flere av disse har hovedsakelig blitt finansiert av statlige tilskudd, som fra 2002 stort sett alle har blitt bevilget gjennom Sametinget. I dag yter Sametinget i mange tilfeller inntil 90 % av driftstilskuddene, noe som tydelig ikke samsvarer med statlige føringer. I takt med at Sametinget har tatt et større ansvar for samisk samfunnsbygging, har fylkeskommunenes andel av driftsmidlene ofte blitt redusert eller stagnert. Sametinget har som målsetning å skape større forpliktelse til felles utvikling av samisk kunst og kulturliv gjennom samarbeidsavtalene som er inngått med de ulike fylkeskommunene. Videre er samarbeidsavtalene viktige for å synliggjøre at Sametinget ikke er alene om ansvaret for utviklingen av essensielle sektorområder i det samiske samfunn. Det innebærer også at samiske kulturinstitusjoners vilkår kan styrkes gjennom samarbeidsavtalene. Fylkeskommunene er ofte eiere og finansiører av, eller oppnevner styremedlemmer til, en rekke kulturinstitusjoner. Sametinget vil oppfordre fylkeskommunene til å tilrettelegge for at disse institusjonene i større grad inkluderer samisk kunst og kultur i sin virksomhet, og inngår samarbeid med samiske kulturinstitusjoner. Nordnorsk kunstmuseum, Nordland teater og fylkeskommunens planer om skilting på samisk i noen kulturinstitusjoner i Nordland, er positive eksempler på dette. Den nordnorske kulturavtalen er en avtale mellom de tre nordligste fylkeskommunene, hvor formålet er å videreutvikle kultursamarbeidet i Nord-Norge. Partene samarbeider om finansiering av flere nordnorske kunst- og kulturinstitusjoner med et landsdelsdekkende oppdrag. Avtalen beskriver blant annet fordelingen av det regionale tilskuddet til disse institusjonene. I avtalen, under omtale av samisk kunst og kultur, heter det blant annet at <span type="quote">«Alle institusjoner i den nordnorske kulturavtalen har et selvstendig ansvar for å følge opp den samiske dimensjonen innenfor sitt ansvarsområde»</span>. Sametinget er fornøyd med at Senter for samisk samtidskunst er kommet med i avtalen. Sametinget hadde gjerne sett at flere samiske institusjoner kunne vurderes inkludert i avtalen.  Det vises også til samarbeidsavtalen Tråante 2017, hvor Sametinget, sammen med samarbeidspartene Sør- Trøndelag fylkeskommune og Trondheim kommune har gått sammen for å markere en viktig begivenhet i samefolkets historie med et jubileum – Tråante[1] 2017 – en nasjonal feiring og et felles samisk jubileum. 6. februar 1917 ble det første samiske landsmøtet avholdt i Metodistkirken i Trondheim. Tråante 2017 er en storstilt markering av 100 års kamp for demokrati, rettferdighet og mangfold.</p>
<p>Lokale myndigheter</p>
<p>Mange kommuner er vertskapskommuner for samiske institusjoner, noe som gir arbeidsplasser og skatteinntekter i kommunene. De kommunale tilskuddene til samiske kulturinstitusjoner er derimot oftest relativt beskjedne. I noen tilfeller gir ikke kommunene driftstilskudd i det hele tatt. Lokalt myndighetsnivå har også et ansvar for å tilrettelegge og sikre gode rammevilkår for samiske institusjoner. Flere kommuner har redusert sin støtte til samiske kulturinstitusjoner, og noen trekker seg helt ut. Sametinget blir da ofte eneste finansiør av institusjoner og festivaler som gir kulturtilbud og kulturopplevelser for  hele  befolkningen i kommunen. Det vil etter Sametingets mening også være en oppgave for kommunene å bidra til at kommunenes øvrige kulturinstitusjoner i større grad inkluderer samisk kunst og kultur i sin virksomhet, og eventuelt inngår samarbeid med samiske kulturinstitusjoner. Kulturhuset Stormen i Bodø, Bodø bys 200 års jubileumsmarkering i 2016, og Tromsø kommunes tilrettelegging for Samisk Uke i Tromsø, er positive eksempler på dette  .  En stadig større andel av den samiske befolkningen flytter til større tettsteder og byer. Byene er ulike og samene i disse byene har ulike behov. Sametinget opplever flere ønsker om samiske møteplasser med tilhørende kulturaktiviteter fra denne gruppen. En utfordring i den sammenheng er ofte organisering og det å sikre driftsfinansiering og egnede lokaler. I bykommunene kan det derimot i noen tilfeller være et større potensial for andre aktørers bidrag og bistand enn bare kommunenes. Et samarbeid gjennom samarbeidsavtaler med bykommuner har et potensial. De vil kunne styrke og medvirke til politikkutvikling på samiske samfunnsområder som fram til i dag ikke har vært naturlig for kommunene. Formidling og kommunikasjon om samisk språk og kultur overfor majoritetssamfunnet er også viktig, og kommunene er viktige samarbeidspartnere. For kulturlivet vil det kunne bety at de når ut til flere og nye publikumsgrupper, og gi mer oppmerksomhet om samisk kultur. Sametinget ønsker i samarbeid med kommunene å legge til rette for samiske møteplasser i byene. Det er inngått samarbeidsavtaler med Tromsø, Bodø og Oslo kommuner, og det pågår arbeid med samarbeidsavtaler   med Alta.</p>
<p>7. Innsatsområder</p>
<p>Sametinget fordeler betydelige midler til de samiske kulturinstitusjonene. De er ulik i størrelse, virksomhet og alder, men felles for dem alle er at det ennå er store utfordringer å løse for det samiske samfunnet før de kan ha den virksomhet de ønsker, og kan utføre sitt samfunnsoppdrag til beste for den samiske befolkningen. Sametinget ser positivt på det engasjementet som er i det samiske samfunnet, noe som også er helt nødvendig for at samiske institusjoner skal kunne utvikle seg. Sametingets arbeid med å bygge opp og styrke de samiske institusjonene organisasjonsmessig har i flere tilfeller vært nødvendig. Dette er også et arbeid Sametinget vil fortsette med.   Vi skal videreføre  innsatsen for å tilrettelegge for en stabil og forutsigbar drift og utvikling for kulturinstitusjonene, og for styrking av den generelle institusjonsmessige infrastrukturen. Vi er kjent med at selv veletablerte institusjoner i enkeltår kan ha utfordringer med å balansere finansieringen av driften, og at flere institusjoner er avhengig av prosjektmidler for å opprettholde ønsket aktivitetsnivå og bemanning. Samiske institusjoner skal ha et faglig innhold og aktivitetsnivå som gjør at de oppleves som viktige og relevante demokrati- og samfunnsaktører, møteplasser og publikumsarenaer, både for lokalbefolkning, kunst- og kulturutøvere og reiselivet. Opplevelse, læring, delaktighet og formidling er sentralt. Aktivitetene bør favne flere målgrupper og generasjoner. Flere samiske kulturinstitusjoner jobber og samarbeider allsamisk og internasjonalt. Sametinget vil oppfordre institusjonene til i enda større grad å søke samarbeide med andre samiske institusjoner og institusjoner som har fokus på samisk kultur, uavhengig av nasjonalgrensene. Dette kan bidra til å styrke institusjonene innenfor de under skisserte innsatsområdene.</p>
<p>For mange institusjoner er det ønskelig og reelt å formidle sine aktiviteter til et internasjonalt publikum. Det er trolig et stort potensiale for formidling av samisk kultur til et bredere publikum. Det kan vi se ved produksjon og formidling av samisk film, teater og musikk, for å nevne noe.</p>
<p>Innsatsområder  Sametingsmeldingen om kulturinstitusjoner   gir ikke rom for å presentere og diskutere alle utfordringer vi står overfor. I meldingen prioriteres innsatsområder, synliggjøres utfordringer vi står overfor, og hvilke mål og strategier vi finner best egnet og relevant for å løse oppgavene og møte utfordringene. Sametinget ønsker å utforme en politikk på området som er ambisiøs på vegne av det samiske samfunn og de samiske kulturinstitusjoners utfordringer, behov og potensial. Samtidig må det være et realistisk ambisjonsnivå, balansert i forhold til de rammer og handlingsrom vi virker innenfor. Det er en utfordring og omfattende oppgave å utarbeide scenarier for hvilke samfunnsfunksjoner og –oppgaver de samiske samfunn i et langsiktig perspektiv vil ha behov for dekke og løse. Det gjelder også for kulturfeltet. Vi vil utforme målsettinger og strategier ved å ta utgangspunkt i eksisterende kulturinstitusjoner i dag. I det følgende vil vi presentere 5 innsatsområder som vil bidra til å styrke, robustgjøre og vitalisere kulturinstitusjonene:</p>
<p>1. Sikre samiske kulturinstitusjoner med gode rammevilkår</p>
<p>2. Sikre egnet eierskap til kulturinstitusjoner</p>
<p>3. Sikre faglig sterke samiske kulturinstitusjoner</p>
<p>4. Sikre utvikling og nyskaping i samiske kulturinstitusjoner</p>
<p>5. Sikre samiske kulturinstitusjoner med tilfredsstillende lokaler og bygg</p>
<p>7.1 Sikre samiske kulturinstitusjoner med gode rammevilkår</p>
<p>Innen kulturpolitikken er organisering og budsjettrammer sentrale for utvikling og handlingsrom på kulturfeltet. En forutsetning for at de samiske kulturinstitusjonene skal kunne utvikles, gjøres mer robuste og ivareta sine oppgaver, er at de gis forutsigbare og tilfredsstillende rammebetingelser. Samiske institusjoner erfarer fortsatt store etterslep i de økonomiske rammevilkårene sammenlignet med tilsvarende norske institusjoner, noe som igjen gir store utfordringer i forhold til både drift, faglig  utvikling, vedlikehold og kapasitet. Sametinget har forståelse for institusjonenes uttalte utålmodighet etter å sikres gode nok rammebetingelser og utviklingsmuligheter. Institusjonene er tydelige på at de opplever å bli hengende etter i utviklingen. Generelt må muligheten for økonomisk utvikling for samiske kulturinstitusjoner minimum være på samme nivå som sammenlignbare norske institusjoner. Dette er som kjent ikke situasjonen i dag. Samiske institusjoner og kulturaktører må i tillegg settes i stand til å nyttiggjøre seg ulike program, ordninger og finansieringsmuligheter, også innenfor kulturnæringer. Dette handler bl.a. om kapasitets- og kompetanseoppbygging. Det at Sametinget får økonomisk rammer og handlingsrom til å kunne bidra til å styrke, utvikle, oppgradere og eventuelt bygge det tilstrekkelige antall og de kategorier/typer av kulturinstitusjoner som de samiske samfunn vil ha behov for i nær fremtid og på lengre sikt, er en av de største utfordringene vi har. Sametinget vil videreføre arbeidet politisk og administrativt overfor sentrale myndigheter for å styrke Sametingets økonomiske rammer og handlingsrom, for derigjennom å kunne styrke kulturinstitusjonenes rammevilkår  .  Samarbeidsavtalene med fylkeskommunene har bidratt positivt til en del tiltak og samarbeid. Men Sametinget står også overfor en del utfordringer i forhold til samarbeid med regionale og lokale myndigheter. Én av disse er hvordan få andre offentlige organer med på å bygge og opprettholde infrastrukturen i samiske samfunn, herunder de samiske kulturinstitusjonene. Mange kommuner er i dag, og/eller vil etter kommunereformen kunne bli, vertskapskommuner for samiske kulturinstitusjoner. Institusjoner som gir kulturtilbud og -opplevelser for  hele  befolkningen i kommunen, i tillegg til arbeidsplasser og skatteinntekter. Sametinget har forventninger om at disse kommunene tar sitt ansvar som vertskommune på alvor og bidrar til at institusjonene har forsvarlige rammebetingelser for sin virksomhet. Andre typer rammevilkår enn de rent økonomiske kan berøres i fylkeskommunale og kommunale planer og strategier for kulturfeltet. Sametinget er i blant høringsinstans for slike planer, og kan gjennom høringssvar påpeke behov og synliggjøre samiske kulturinstitusjoner i den gjeldende vertskommune eller –fylke. Det å komme inn i ordningen for direktetilskudd over sametingsbudsjettet er attraktivt for kultur-institusjoners rammevilkår, da det medfører forutsigbarhet. Med begrensede økonomiske rammer vil Sametinget i utgangspunktet måtte prioritere opprusting og styrking av de eksisterende institusjonene under ordningen før nye tas inn. Sametinget har gjort seg erfaringer som tilsier at institusjoner som tas inn på ordningen med direktetilskudd må ha en organisasjonsform som er transparent. Det er for eksempel ikke hensiktsmessig at det bare er én person som utgjør både styret, daglig ledelse og eier. For institusjoner som ønsker å komme inn på ordningen legger Sametinget til grunn at aktivitetsnivået har vært høyt over en viss periode, gjerne at de først har fått støtte over søkerbaserte ordninger over noen år, at det kan vises til stabil og forsvarlig drift over tid, og at institusjonen oppfyller Sametingets vilkår og reglement. En faglig vurdering må ligge til grunn, hvor også institusjonens samfunnsrolle og betydning vektes. Slike faglige og formelle vurderinger vil kunne ta noe tid å gjennomføre. Av den grunn vil det vurderes å utarbeide retningslinjer hvor en ny institusjon kan foreslås inn på ordningen i forbindelse med Sametingets budsjettforhandlinger, men først året  etter  kan institusjonen bli vurdert tatt inn i budsjettet, på bakgrunn av de faglige og formelle vurderinger som i mellomtiden er gjennomført.  Vi ser at det kan være behov for en enda bedre koordinering internt i Sametinget, for å gi en bedre samlet oppfølging for institusjonene. Både når det gjelder direktetilskudd og ulike søkerbaserte ordninger, og med tanke på at noen institusjoner har flere ulike saksfelt under samme tak, saksfelt som kan sortere under ulike avdelinger i Sametinget, eksempelvis språk. Sametingets oppfølging av institusjonene kan eksempelvis følges opp ved: a) Tilsagnsbrev eller oppdragsdokumenter I forbindelse med bevilgning b) Dialogmøter</p>
<p>7.1.1 Tilsagnsbrev/oppdragsdokumenter i forbindelse med bevilgning  I de årlige tilsagnsbrevene om direktetilskudd og vedlagte regelverk, fremgår Sametingets mål for den aktuelle ordningen, samt ulike kriterier, vilkår og tidsfrister. Den enkelte kulturinstitusjons samfunnsoppdrag vil fremgå av deres formålsparagraf og virksomhetsplaner; institusjonens formål, ansvarsområde og overordnede mål. Kjernen i samfunnsoppdraget vil ofte være bevaring, formidling og utvikling av samisk kunst og kultur. Sametinget sier også noe om samfunnsoppdrag i våre årlige tildelingsbrev, og vi vil fortsette dialogen med institusjonene om deres rolle og samfunnsoppdrag. Sametinget ønsker ikke å detaljregulere eller instruere virksomhetene i institusjonene. Det er viktig at institusjonene har en faglig og kunstnerisk frihet. For enkelte institusjoner eller i enkelte situasjoner, vil Sametinget vurdere i tildelingsbrevene å oppfordre til aktiviteter/tiltak. Dette er for eksempel gjort i forbindelse med Tråånte 2017. Sametinget vurderer å prøve ut en ordning med et treårig oppdragsdokument/partnerskapsavtale, som omhandler institusjonens samfunnsoppdrag og utviklingsplaner. For å opparbeide et erfaringsgrunnlag ser vi for oss at prøveordningen kan gjelde for et utvalg av de største institusjonene. Utformingen av en slik type dokument/avtale vil selvfølgelig måtte fremforhandles med hver enkelt institusjon. For å få et større kunnskapsgrunnlag og statistikkmateriale om institusjonene over tid, vil Sametinget i større grad gjennom vilkår i tildelingsbrev og regelverk be om rapportering på statistikk og ulike faktaopplysninger, herunder informasjon om institusjonenes kompetansebehov. I forvaltningen av driftstilskudd ser Sametinget at det kan være behov for en klargjøring og mulig større grad av differensiering utfra ulike kategorier kulturinstitusjoner når det gjelder både målformuleringer, kriterier for måloppnåelse og rapporteringskrav utover definerte minstestandarder. Sametinget ser at det også er   behov for en tydeliggjøring i tildelingsbrevene av hva Sametinget mener at drifts-/direktetilskuddet skal og kan benyttes til, noe som for eksempel kan aktualiseres når institusjoner som mottar direktetilskudd søker Sametinget om støtte over søkerbaserte ordninger. Noen institusjoner har gitt tilbakemelding om at det kan medføre merarbeid når de ulike offentlige myndigheter som gir driftstilskudd opererer med ulike frister, krav og forventninger i tildelings-brevene. Sametinget ser at det å samkjøre våre frister og krav vil kunne forenkle noe for institusjonene. På den annen side kan det være flere ulike myndigheter, og dermed vanskelig å få til en samkjøring med alle.  7.1.2 Dialogmøter  Sametinget er opptatt av å utvikle dialogen med de samiske institusjonene, og legge til rette for at institusjonene skal få muligheter til å utvikle seg til sterke faglige institusjoner. Institusjonene selv har imidlertid også et eget ansvar i å opprettholde og utvikle seg som institusjon. Samiske institusjoner har etterspurt en tettere oppfølging og dialog fra Sametingets side, slik at Sametingets forventninger til institusjonene kommuniseres tydeligere, og institusjonene kan redegjøre  for sine behov og utfordringer. I 2014 og 2015 har det vært gjennomført dialogmøter med en rekke av de samiske kulturinstitusjonene som mottar direktetilskudd over Sametingets budsjett. Erfaringene så langt er veldig positive, og dette er noe som ønskes videreført. Intensjonen er å gjennomføre det med alle institusjoner jevnlig. I tillegg til informasjonsutveksling og det å bli bedre kjent, er noe av formålet at institusjonene og Sametinget i fellesskap diskuterer hvilke behov og utfordringer de har, og hvilke behov og utfordringer Sápmi har for framtiden. Sametinget ser at det kan være hensiktsmessig å standardisere og systematisere deler av dialogmøtene ytterligere, slik at de i større grad gir et sammenhengende bilde at institusjonenes situasjon over tid. Sametinget vil også vurdere mer samarbeid og koordinering med andre eiere/styre-oppnevnere i forbindelse med deres møter med institusjonene.</p>
<p>Mål og strategier</p>
<p>Hovedmål: Samiske kulturinstitusjoner med gode rammevilkår</p>
<p>Delmål og strategier</p>
<p>1. En styrking av overordnede økonomiske rammevilkår for samiske kulturinstitusjoner</p>
<list><p type="listitem">Sametinget skal arbeide strategisk for å komme i budsjettforhandlingsposisjon med Regjeringen.</p>
<p type="listitem">Involvere sentrale myndigheter og fagetater i felles utvikling av samiske kulturinstitusjoner</p>
</list><list><p type="listitem">Regionale og lokale myndigheter bidrar til felles utvikling av samiske kulturinstitusjoner</p>
</list><list><p type="listitem">Bidra til at institusjoner sikres finansiering utenom Sametinget</p>
<p type="listitem">Synliggjøre regionale myndigheters ansvar gjennom samarbeidsavtalene med fylkeskommunene</p>
<p type="listitem">Bidra til å ansvarliggjøre vertskommuner til felles utvikling av samiske kulturinstitusjoner</p>
</list><list><p type="listitem">Kulturinstitusjoner med direktetilskudd fra Sametinget har forutsigbare rammevilkår for sin virksomhet</p>
</list><list><p type="listitem">Utarbeide retningslinjer for å kunne komme inn under ordningen med direktetilskudd fra Sametinget</p>
<p type="listitem">Utarbeide forutsetninger om transparent organisering og styring av kulturinstitusjoner med direktetilskudd fra Sametinget</p>
<p type="listitem">Bedre samlet oppfølging for kulturinstitusjonene gjennom koordineringen internt i Sametinget</p>
<p type="listitem">Utarbeide retningslinjer for målrapporteringer</p>
</list><p>4. En styrking av overordnede økonomiske rammevilkår for samiske kulturinstitusjoner</p>
<p>a) Sametinget skal arbeide strategisk for å komme i budsjettforhandlingsposisjon med Regjeringen.</p>
<p>7.2 Sikre egnet eierskap til kulturinstitusjoner</p>
<p>Sametinget bevilger i 2016 litt over kr 78 mill  .  i direktetilskudd til ulike kulturinstitusjoner som denne meldingen omhandler, med en fordeling fra noen titusener og opptil 20 mill kr. Det er både naturlig og påkrevd av Sametinget har en aktiv rolle, bygger legitimitet og tar ansvar overfor de som mottar direktetilskudd over Sametingets budsjett. De samiske kulturinstitusjonene befinner seg i ulike faser, er ulike i størrelse og bemanning, de er ulikt organisert og har ulik eierstrukturer, de er i ulike situasjoner når det gjelder lokaler og bygg. Sametinget er hoved finansier av de fleste av kulturinstitusjonene som får driftstilskudd over sametingsbudsjettet. Sametinget er medstifter og/eller er inne på eiersiden i et flertall kulturinstitusjoner. Sametinget oppnevner styremedlemmer og/eller styreleder til de fleste av disse. I tillegg til de politiske mål, strategier, tiltak og forventninger uttrykt gjennom Sametingets overordnede dokumenter som meldinger og sametingsbudsjettene, kan Sametingets oppfølging overfor institusjonene teoretisk gjennomføres på i alle fall 3 måter:</p>
<list><p type="listitem">Eierskap gjennom aksjer eller stiftelsesandeler</p>
<p type="listitem">Styreoppnevninger</p>
<p type="listitem">Bidra til kompetanseheving i institusjonene</p>
</list><p>Disse 3 punktene som skisserer Sametingets oppfølging av institusjonene, er alle virkemidler og verktøy Sametinget kan benytte for å bidra til å utvikle og bygge opp kulturinstitusjonene. Slik kan de ivareta samfunnsoppgaver som å fremme og utvikle samisk språk og kultur, fokusere i enda større grad på innhold og aktivitet, etablere gode samarbeidsrelasjoner til ulike aktører og være samiske nav i sine lokalsamfunn. Det er viktig at ressursene utnyttes effektivt og at arbeidet som utføres er av god   kvalitet. Det er naturlig at Sametingets involvering, oppfølging og eierskap er av ulik styrke og type avhengig av hvor stor institusjonen er, hvilken samfunnsrolle og –oppdrag den har, og hvor mye Sametinget bidrar med i direktetilskudd. Også forhold som forsvarlig drift av institusjonen, og at institusjonen kan vise til et visst aktivitetsnivå over tid og har ambisjoner for framtidig virksomhet, kan være faktorer som kan være med og regulere Sametingets grad av involvering og oppfølging.</p>
<p>7.2.1 Eierskap gjennom aksjer eller stiftelsesandeler  Omorganiseringene etter ”  Sametingsrådets melding om samisk institusjonsutvikling  ” (2008) førte til at flere institusjoner ble omorganisert til stiftelser. De øvrige er organisert som aksjeselskap og medlemsforeninger. Aksjonærene og stifterne kan være offentlige myndigheter - som Sametinget, fylkeskommuner og kommuner, eller private aktører som foreninger, organisasjoner, m.m. Organisasjonsformen Andelslag er det ikke lenger anledning til å ha. En organisering som Interkommunalt selskap (IKS) er i praksis ikke realistisk for samiske kulturinstitusjoner siden det oftest ikke bare er kommunene som er eiere. Da er det stort sett aksjeselskap og stiftelser, og i noen tilfeller  medlemsforeninger, som er mulige og relevante organisasjonsformer. Erfaringene de siste årene er at aksjeselskap foretrekkes av institusjonene selv, andre eiere og Sametinget. Aksjeselskap gir en mer fleksibel styringsform. Det er en lovbestemt rollefordeling mellom generalforsamling, styret og daglig ledelse. For Sametinget bør likevel det bærende prinsipp være at det er opp til institusjonene selv å velge den organisasjonsformen som er best egnet for ulike lokale behov og forutsetninger. Spørsmålet om ivaretakelse av prinsippet om armlengdes avstand kan komme opp ved valg av organisasjonsform, siden eierne har ulike funksjoner og roller i de ulike organisasjonsformene. Sametinget ønsker ikke å detaljregulere eller instruere virksomhetene i institusjonene. Stiftelser er selveiende der stiftere har svært lite innflytelse bortsett fra vedtektsfestede styreoppnevningsmyndighet, og vil være en organisjonsform som ivaretar prinsippet en armlengdes avstand godt. Det er ønskelig med en dialog med institusjonene, der institusjonene får drøfte sine planer og utfordringer med Sametinget. Da kan man få fram avstemte mål og rammer som også samsvarer med intensjonene med Sametingets politikk på området. Institusjonene ønsker et Sameting med aktivt eierskap  .  Enkelte kulturinstitusjoner som i dag er i en etableringsfase eller omorganiseringsfase ønsker selv Sametinget inn på eiersiden, og i noen tilfeller også med en flertalls eierpost. Dette kan for eksempel tenkes å være fordi de ser på Sametinget som en mulig <span type="quote">”døråpner”</span> med tanke på annen offentlig finansiering/støtte, og fordi de anser Sametinget som et offentlig organ med myndighet, kompetanse etc. som institusjonen behøver på det stadiet. Sametinget har også nylige erfaringer med at flere andre offentlige myndigheter av ulike årsaker ikke ønsker å gå inn på eiersiden. De kan dog være med og finansiere (fast bevilgning eller søkerbasert) og oppnevne styrerepresentanter. Dette er også faktorer som berører spørsmål om Sametingets involvering på eiersiden. Eierskap til institusjonene gir en mulighet til å utøve en helhetlig politikk, men det kan også gi en risiko for at det lettere kan føre til en sammenblanding av roller. Den viktigste rollen ved et eventuelt eierskap er å bidra til at samiske institusjoner skal ivareta bestemte samfunnsoppgaver, som å fremme og utvikle samisk språk og kultur. Kulturinstitusjonene drives ikke kommersielt, det er ingen krav til avkasting. En eierrolle bør ikke knyttes til avkastning av egenkapitalen. Sametingets økonomi-reglement og regelverk for tilskudd har også føringer som er med på å regulere dette. Sametinget bør ha som utgangspunkt at eierskap skal bygge på lokal forankring, der lokale aktører er sentrale. Sametingets inntreden på eiersiden bør i utgangspunktet komme i annen rekke, og som et bidrag til videre oppbygging av institusjonene. Samtidig er det viktig at lokale- og regionale myndigheter engasjerer seg på eiersiden. Sametinget vil ved fremtidige forespørsler om å gå inn på eiersiden i kulturinstitusjoner være noe mer selektiv vedrørende hvilke institusjoner dette kan være aktuelt for. Vurderinger av institusjonens samfunnsrolle og funksjon vil ha betydning, hvor en vil prioritere institusjoner med landsomfattende og regionalt ansvar/rolle, og i mindre grad de med lokalt ansvar/rolle. Sametinget vil utarbeide prinsipper for Sametingets eierskapsforvaltning. I den sammenheng vil blant annet vurderinger av eierandel i aksjeselskap drøftes, med en tilnærmingsmåte der det ikke fastsettes absolutte prinsipp om eierandeler ved etablering av selskaper, men at eierskap kan vurderes særskilt i enkelte tilfeller. Som utgangspunkt ønsker vi minimum 1/3 eierandel (33,3 %) eierskap, uten å inneha aksjemajoritet (det vil si fortrinnsvis med maks 49% eierskap). I de tilfeller der Sametinget er medeier eller medstifter, ønsker Sametinget å være en aktiv, langsiktig eier som i størst mulig grad bidrar til å sikre og utvikle institusjonene.  Sametinget vil vurdere en mer aktiv bruk av eiermøter, for eksempel i forbindelse med generalforsamlinger.</p>
<p>7.2.2 Styreoppnevninge  r Sametinget ønsker reelle muligheter til å utvikle rammebetingelsene for samiske samfunn. Dette innebærer blant annet viljen og muligheten til aktivt å utvikle samiske institusjoner. Sametinget har derfor ønsket styreoppnevningsmyndighet overfor institusjoner der Sametinget gir direktetilskudd, og i alle tilfeller der Sametinget gir hoveddelen av driftstilskudd. Sametinget har oppnevnt et antall styrerepresentanter til institusjonene som står i forhold til det offentlige bidrag/ansvar Sametinget yter. Ved oppnevning av styret til de samiske musene (stiftelser) er det regulert i vedtektene at Sametinget skal oppnevne styreleder. Men det finnes også noen institusjoner som mottar hoveddelen av driftstilskuddet fra Sametinget hvor Sametinget  ikke  oppnevner styrerepresentanter. Eksempler er de tre samiske festivalene som kom inn på Sametingets budsjett fra 2013  .  Vi vil se nærmere på hvordan vår styreoppnevningsrolle kan utvikles.   Som utgangspunkt vurderes det som hensiktsmessig at styreplass fortrinnsvis skal følge med eierskap eller betydelig driftstøtte. En styresammensetning med samlet bred og relevant kompetanse tilpasset institusjonens organisasjonsform, rolle, formål, fase og situasjon, bidrar til utvikling av institusjonene. Skal de samiske kulturinstitusjonene bli robuste og utrustet til å møte utfordringer og utnytte muligheter, er det behov for profesjonelle styrer. Et styres virksomhet kan omfatte overordnet økonomistyring, strategiske valg, tilsetting med stillingsinstruks - og eventuelt avsetting - av daglig leder, lobbyering overfor bevilgende myndigheter, med mer. I perioder der institusjonen står overfor større utfordringer, for eksempel innenfor organisasjonsutvikling, planer for nybygg, o.s.v., vil relevant faglig kompetanse og erfaring være av stor betydning. Kjennskap til institusjonen og dens virksomhets-område/nedslagsfelt er også viktig. Som del av kompetanseoppbyggingen i institusjonene har Sametinget tidligere arrangert seminar for styremedlemmene vi har oppnevnt til de samiske kulturinstitusjonene. Dette er noe Sametinget jevnlig vil fortsette med. Det er et krav for institusjoner som får driftstilskudd over Sametingets budsjett å ha 40-60 % kjønnsbalanse i styret. Reglene gjelder tilsvarende for varamedlemmer. Vi ser at det kan være behov for en bedre koordinering med andre styreoppnevnende organ, i noen tilfeller eksempelvis gjennom valgkomiteer, med mål om å oppnå den best samlede kompetanse, erfaring og nettverk tilpasset den enkelte institusjons aktuelle situasjon, og for å oppnå krav om 40-60 % kjønnsbalanse i styrene  .  Sametinget arbeider for å oppnå enda bedre oversikt over aktuelle styrekandidater og deres kvalifikasjoner. Det kan også være aktuelt å se på tiltak for rekruttering av nye kandidater.</p>
<p>7.2.3 Bidra til kompetanseheving i institusjonene  Det er viktig at de samiske institusjonene styres med solid faglighet og utrustes til robuste organisasjoner, i møte med dagens og fremtidens utfordringer og endringsprosesser. Sametingets seminarer for styremedlemmer og daglige ledere i kulturinstitusjoner som mottar driftsstøtte over sametingsbudsjettet er ett tiltak som bidrar til kompetanseheving. Dette omtales også delvis under kapittel 7.3 Sikre faglig sterke institusjoner.</p>
<p>Mål og strategier</p>
<p>Det er en utfordring for Sametinget å målrette sine virkemidler og verktøy i forhold til mangfoldet av kulturinstitusjoner, og i forhold til fremtidige målsettinger. Samtidig som dette må balanseres i forhold til prinsippet om armlengdes avstand, og i forhold til andre offentlige og eventuelt private aktørers politikk og praksis på området. Det er behov for å se nærmere på prinsippene for Sametingets eierskap og forvaltning av samiske kulturinstitusjoner, herunder bevissthet rundt de ulike rollene Sametinget har og kan få i forhold til de ulike kulturinstitusjonene i Sápmi. Dette vil være veiledende prinsipper, men det må likevel gjøres særskilte vurderinger i hvert enkelt tilfelle. Sametingets grad av involvering og type eierskapsforvaltning må også ses i forhold til Sametingets tilgjengelige ressurser og administrative kapasitet. I den sammenheng kan det bli behov for kompetansehevingstiltak, og for tiltak for økt profesjonalisering i eierskapsforvaltningen  .</p>
<p>Hovedmål: Egnede eierskap til kulturinstitusjoner</p>
<p>Delmål og strategier</p>
<list><p type="listitem">Sametinget skal være en aktiv langsiktig eier som bidrar til å utvikle institusjonene</p>
</list><list><p type="listitem">Utarbeide prinsipper for Sametingets eierskapsforvaltning</p>
<p type="listitem">Mer aktiv bruk av eiermøter der dette er aktuelt</p>
<p type="listitem">Sikre faglig vurdering ved nye forespørsler om å gå inn på eiersiden</p>
</list><list><p type="listitem">Organisasjonsform avklares i dialog med institusjonen</p>
</list><list><p type="listitem">Aksjeselskap som foretrukket organisasjonsform i framtida</p>
</list><list><p type="listitem">Kulturinstitusjoner med aktive og kompetente styrer</p>
</list><list><p type="listitem">Sette sammen styrer med bred faglig og relevant kompetanse tilpasset institusjonenes utviklingsbehov</p>
<p type="listitem">Oversikt over og rekruttering av styrekandidater med faglig og relevant kompetanse</p>
<p type="listitem">Koordinering med andre styreoppnevnende organ om målsettinger om slik at kravet om 40-60 % kjønnsbalanse i styrene etterleves</p>
</list><list><p type="listitem">Utvikle Sametingets oppfølging av institusjonene</p>
</list><list><p type="listitem">Tydeligere tildelingsbrev til institusjonene</p>
<p type="listitem">Prøve ut en ordning med tre-årige oppdragsdokument/-avtaler</p>
<p type="listitem">Mer differensiert oppfølging av institusjonene etter størrelse og funksjon</p>
<p type="listitem">Jevnlige og systematiserte dialogmøter med institusjonene</p>
</list><p>7.3 Sikre faglig sterke samiske kulturinstitusjoner</p>
<p>Samiske institusjoner er pilarer i den samiske samfunnsorganiseringen. Flere av de samiske kulturinstitusjonene har en faglig spisskompetanse innenfor samisk språk, kultur og materiell- og immateriell kulturarv som gjør dem unike. Denne kompetansen er ikke fullstendig kartlagt, men de har trolig et uutnyttet potensial og kompetanse, ikke bare for det samiske samfunnet men også for den regionen de virker i. Dette er også omtalt i Sametingsrådets redegjørelse om kulturminnevernet (2013) og Sametingsrådets museumspolitiske redegjørelse (2013). Det å synliggjøre og markedsføre institusjonen og denne kompetansen, både nasjonalt, regionalt og lokalt kan være en utfordring, men er noe flere institusjoner kan bli enda mer bevisste på. Kulturinstitusjonene har mye kompetanse både i og om samiske språk, samt opparbeidet erfaring i ulike måter og metoder for bruk og synliggjøring av de samiske språkene i produksjoner, dokumentasjon og formidling av samisk kunst, kultur og kulturarv. Språk er en viktig del av den samiske kulturen og Sametingets målsetning om levende samiske språk må gjenspeiles i de samiske kulturinstitusjonene. Bruk av samisk språk i kulturinstitusjonene vil både bidra til å gjøre samisk språkkompetanse til et fortrinn og øke statusen til samiske språk. Det er likevel fortsatt behov for styrking av denne kompetansen og tilstrekkelige rammevilkår for kulturinstitusjonenes arbeid med de samiske språkene. Det er ingen kulturinstitusjoner som har sør- og lulesamisk språk som arbeidsspråk, og Sametinget må prioritere rammevilkår for oppbygging av sør- og lulesamisk arbeidsspråk i sør- og lulesamisk kulturinstitusjoner. Kulturinstitusjonene har en sentral funksjon i bevaringen og formidlingen av samisk kultur. Kulturindeks for 2012 fra det samiske området viser at disse institusjonene genererer et høyt antall kulturarbeidsplasser. De samiske institusjonene er ofte en ressurs og infrastruktur for de samiske kunstnere og kulturutøvere, blant annet ved å formidle og tilrettelegge for deres arbeid og utvikling. En faglig oppbygging av kulturinstitusjonene er viktig, slik at arbeidet som utføres er av høy kvalitet. Det er derfor viktig å sikre institusjonen såpass gode økonomiske vilkår at de kan henge med i den teknologiske utviklingen, ha et attraktivt fagmiljø, samt konkurransedyktig personal- og lønnspolitikk. For å sikre det lokale engasjementet bør institusjonene vurdere å ha et brukerorientert fokus, der man også ser på hva behovet og ønskene er i lokalsamfunnet og den regionen de virker i.   Kulturinstitusjonene kan utvikle en faglig og strategisk profil, som bygger på egne fortrinn og er tilpasset deres rolle i det samiske samfunnet. Det er relativt stor variasjon i aktiviteten ved disse kulturinstitusjonene. Dette skyldes dels forskjellig formål og bakgrunn for etablering, og dels ulike økonomiske rammevilkår. Det er imidlertid også slik at de ulike institusjonene har vist ulik evne til å utvikle sin egen virksomhet og aktivitet. Noen institusjoner har vist stor evne til utvikling og fungerer som <span type="quote">”fyrtårn”</span> i sine lokalmiljøer, men andre institusjoner igjen har mindre aktivitet, noe som igjen medfører mindre utvikling. De relativt store variasjonene i de samiske kulturinstitusjonene tilsier at ulike grep må tas for at institusjonene skal ha en utvikling som møter brukere, og samfunnets behov og formelle krav. En slik ulikhet vil muligens også være en faktor for rekruttering av utviklingskompetanse i institusjonene. Selv om Sametinget ikke har mandat eller ønske om å styre institusjonenes personalpolitikk er dette en faktor å være bevisst på. Sametinget opprettet i 2013 en ny søkerbasert ordning som heter Arenaer for kunst og kultur-formidling. Samiske kulturinstitusjoner som mottar direktetilskudd over sametingsbudsjettet har mulighet til å søke over denne ordningen til prosjekt og aktiviteter som bidrar til langsiktig utvikling av institusjonene, og til at samiske institusjoner er nyskapende formidlere av samisk kunst, kultur og kulturarv. Det kan bli aktuelt å se på en eventuell faglig ansvarsfordeling mellom ulike kulturinstitusjoner. For eksempel på saksfelt en institusjon har særskilt kompetanse/forutsetninger for å ivareta og/eller bistå andre institusjoner med. I tråd med hva institusjoner har gitt tilbakemelding om, vil dette trolig kunne bli aktuelt først og fremst når det gjelder   mer administrative saksfelt. Dersom det skulle bli aktuelt, vil det  være basert på faglige vurderinger og dialog med berørte institusjoner, og hvis det samlet kan bidra til å styrke og utvikle institusjonene. I noen tilfeller kan det bli aktuelt at institusjoner kan få forvaltningsansvar og -oppgaver innen enkelte faglige områder, slik en har vært inne på i Sametingets redegjørelser om museer og om kulturminner. Det kan også være aktuelt å se på behov og muligheter for økt samarbeid, for eksempel ved etablering eller styrking av faglige tematiske nettverk/fellesforum av ulik størrelse, og økt samarbeid mellom institusjoner om større prosjekter. Erfaring tilsier samtidig at det kan være utfordringer knyttet til drift av slike nettverk, og at en nøkkelfaktor for at de skal fungere etter intensjonen er tilstrekkelig finansiering og tydelige avtaler vedrørende organisering, ansvarsområder, med mer. Ledere av institusjonene har mange oppgaver, og lover, regelverk og arbeidslivsrettslige og økonomiske rammer å forholde seg til, og i flere tilfeller få eller ingen andre fast ansatte. En styrking av kompetanse innen ledelse og administrasjon generelt vil bidra til robustgjøring av de samiske kulturinstitusjonene, og til effektiv utnyttelse av ressurser. Sametinget vil se på muligheter for å tilrettelegge for faglige oppdateringer og arenaer for erfaringsutveksling, først og fremst gjennom Sametingets seminarer for kulturinstitusjonene. Det kan i den sammenheng også være formålstjenlig med en oppdatert kartlegging av institusjonenes behov for kompetanse når det gjelder administrative, økonomiske og andre forhold som berører virksomheten. Sametinget vil også vurdere igangsetting av et ledelses-/nettverksprogram, inspirert av Dáhttu-programmene. Utformingen av et slikt program må tilpasses slik at flest mulig vil ha anledning til å delta. Det vil være relevant for institusjoner å utarbeide langsiktige strategier for å rekruttere og beholde personer med relevant fagkompetanse. Herunder rollen institusjonene har som arbeidsgiver. Institusjonene bør også selv legge til rette for kursing og muligheter for faglig oppdatering for egne ansatte. Generell informasjon til studenter om behovene og mulighetene for kompetansearbeidsplasser ved kulturinstitusjoner i samiske områder er også relevant. Sametingets stipendordninger og dialog med undervisningsinstitusjoner om tilpassede og relevante utdanninger kan være aktuelle virkemidler. Det er interessant at noen kulturinstitusjoner ønsker å ta en rolle i samisk næringsutvikling, hoved-saklig innen kulturnæring og reiseliv. Det er positivt at institusjonene er åpne for flere roller, inntekter og virksomhet. Sametinget ser at det er behov for å samordne våre virkemidler overfor institusjoner, noe som også inkluderer et næringsutviklingsperspektiv. Det er imidlertid ikke rom i denne meldingen for nærmere drøfting av dette.</p>
<p>Mål og strategier</p>
<p>Hovedmål: Faglig sterke samiske kulturinstitusjoner</p>
<p>Delmål og strategier 1. Styrket kompetanse innen fag, administrasjon og ledelse</p>
<list><p type="listitem">Iverksette ledelses- og nettverksprogram</p>
<p type="listitem">Arbeide for å sikre rammer og stimulering til etter- og videreutdanning innen ulike relevante fagområder</p>
<p type="listitem">Bidra i opplysningsarbeid om behov og muligheter for fagstillinger i institusjonene</p>
</list><p>2.  Samisk språk som arbeidsspråk i kulturinstitusjonene</p>
<list><p type="listitem">Sør- og lulesamiske kulturinstitusjoner prioriteres i hht til målsetning om sør- og lulesamisk som arbeidsspråk på kulturinstitusjoner.</p>
</list><p>3.  Samiske kulturinstitusjoner med godt samarbeid</p>
<list><p type="listitem">Legge til rette for faglige nettverk og prosjektsamarbeid</p>
<p type="listitem">Arrangere samlinger for kulturinstitusjonene</p>
<p type="listitem">Stimulere til kompetanseoverføring mellom kulturinstitusjonene</p>
</list><p>4.  Faglig ansvarsfordeling mellom kulturinstitusjoner om det er formålstjenlig</p>
<list><p type="listitem">Synliggjøre institusjonenes ansvarsområde og spisskompetanse/fortrinn</p>
<p type="listitem">Avklare hvilke forvaltningsoppgaver som kan være aktuelt at institusjoner får ansvar for</p>
</list><p>5.  Kulturinstitusjoner som tilretteleggere for kunstnere, kulturutøvere og kulturnæringsaktører</p>
<list><p type="listitem">Utvikle den søkerbaserte ordningen Arena for kunst- og kulturformidling</p>
<p type="listitem">Bidra til tettere kobling med næringsutviklingsprosjekter og –virkemidler</p>
</list><p>6.  Kulturinstitusjoner med tydeligere samfunnsoppdrag/-rolle</p>
<list><p type="listitem">Dialog med institusjonene om samfunnsoppdrag, faglige utvikling og innhold</p>
<p type="listitem">Dialog med lokale og regionale myndigheter om å etablere og utvikle møteplasser i tettsteder og byer, og i områder hvor samisk tilstedeværelse og identitet revitaliseres.»</p>
</list><p>7.  Samiske kulturinstitusjoner med god kommunikasjon og evne til formidling av samiske verdier og  ho  ldninger</p>
<list><p type="listitem">Utvikle strategier for god brukermedvirkning og brukerkontakt</p>
<p type="listitem">Utvikle strategier for formidling av aktivitet og innhold</p>
<p type="listitem">Utvikle strategier for god kommunikasjon og formidling via sosiale medier</p>
</list><p>7.4 Sikre utvikling og nyskaping i samiske kulturinstitusjoner</p>
<p>Gjennom arbeidet med denne meldingen, har det blitt uttrykt behov for utvikling og muligheter for nyskaping i de samiske kulturinstitusjonene som meldingen omhandler. Sametinget har også uttrykt et behov for å rette fokus på aktivitet og innhold, og det fordrer at i tillegg til kulturinstitusjonenes regulære oppgaver må de også gis muligheter for utvikling og nyskaping innenfor sine respektive fagfelt. Institusjonenes fagfelt vil legge premissene for utviklingen, mulighetene og hvilke områder nyskaping kan skje på.</p>
<p>Statlig, regional og kommunalt samarbeid</p>
<p>For at dette skal være mulig, må alle myndigheter se på sin rolle og hvilke ordninger som kan bidra til dette. Dette kan være eksisterende programmer som kan inkludere et samisk perspektiv eller økonomiske ordninger som ved små justeringer vil omfavne de utfordringer som de samiske kulturinstitusjonene har formidlet ved dialogmøter, innspillskonferanser eller gjennom budsjettbehov.</p>
<p>Et økt fokus på dette gjennom samarbeidsavtaler med kommuner er en nøkkel for å gi samiske kulturinstitusjoner gode utviklingsmuligheter gjennom å trekke veksler på både institusjonenes kompetanse og kapasitet, samtidig som institusjonens virksomhet kan bli en mer integrert del av tilbudet i kommunen.  Samiske kulturhovedsteder, der det årlig utpekes en kulturhovedstad, er et konsept som vil synliggjøre et stort samisk kulturelt mangfold, og der de samiske kulturinstitusjonene kan planlegge, utvikle og gjennomføre innovative idéer. Dette må legges opp på en måte som klargjør forventninger fra både Sametinget og kommune/by på hva som skal gjennomføres og finansiering av en del av tiltakene. Det skal også legges opp til kunnskapsspredning for å forsterke effekten av tiltakene.</p>
<p>Internasjonalt arbeid</p>
<p>Kultursamarbeid over landegrensene er et av de viktigste elementene i folk-til-folk samarbeid. Mange av de kulturelle uttrykk som musikk, teater, film og museumenes formidling av historie, har en universell betydning og er med på skape felleskap over grensene.</p>
<p>Internasjonalt Samisk Film Institutt har allerede en slik rolle, og denne rollen kan gis større utviklingsmuligheter gjennom konkrete satsinger i samarbeid med både Sametinget , norske nasjonale institusjoner og statlige myndigheters virkemidler.</p>
<p>Sametinget har en rolle i å være samarbeidspart sammen med kulturinstitusjonene, slik at flere kan nyttiggjøre seg de ordninger som stimulerer til økt samarbeid. Her vil mulighetene for nyskaping være større gjennom møte med andre kulturer og nye konstellasjoner av samarbeidspartnere.</p>
<p>Spesielt i møte med andre urfolksinstitusjoner og –tiltak vil innovasjoner ha gode vekstvilkår. Å stimulere til internasjonalt urfolksamarbeid vil være tiltaksområder som Sametinget vil prioritere.</p>
<p>Mange nasjonale og internasjonale utviklingsprogrammer mangler den samiske dimensjonen, og de samiske kulturinstitusjonene blir dermed utelatt. Et viktig arbeid blir derfor å tydeliggjøre dette i dialogmøter og arbeid med samarbeidsavtaler.</p>
<p>En av utfordringene for de samiske kulturinstitusjonene, er mangel på kompetanse og kapasitet til gjennomføring av større samarbeidsprosjekter. Det må derfor igangsettes tiltak for å sette institusjonene i stand til å delta i prosjekter, enten gjennom egen kompetanseheving eller oppbygging av kunnskapsbase som kan bistå institusjonene med planlegging, gjennomføring og oppfølging av samarbeidsprosjekter.</p>
<p>For kulturlivet vil det kunne bety at de når ut til flere og nye publikumsgrupper, og gi mer oppmerksomhet om samisk kultur. Sametinget ønsker i samarbeid med kommunene å legge til rette for samiske møteplasser i byene. Sametinget vil prioritere å arbeide for oppstart og gjennomføring i flere kommuner.</p>
<p>Mål og strategier</p>
<p>Hovedmål: Flere samiske kulturinstitusjoner er synlige nasjonalt og internasjonalt</p>
<p>Delmål 1: Samiske kulturinstitusjoner er synlige både regionalt og nasjonalt</p>
<p>Strategier:</p>
<p>Justere samarbeidsavtaler med kommuner og fylkeskommuner</p>
<p type="listitem">Identifisere kulturområder som kan inkluderes i avtalene</p>
<p type="listitem">Samarbeide om konkrete kulturprosjekter</p>
<p>Igangsette pilotprosjekt med årlige <span type="quote">”samiske kulturhovedsteder”</span></p>
<p type="listitem">Støtte opp om tiltak som rettes mot samiske kulturhovedsteder</p>
<p type="listitem">Motivere kommuner, byer og steder til å bli en samisk kulturhovedstad</p>
<p>Styrke kompetanse og kapasitet i samiske kulturinstitusjoner for å gjennomføre samarbeidsprosjekter nasjonalt</p>
<p type="listitem">Prosjektfinansiering</p>
<p type="listitem">Samarbeid på tvers av kultur- og utdanningsinstitusjoner</p>
<p>Bidra til økt samarbeid med andre institusjoner om visning og formidling av kunst og kultur</p>
<p type="listitem">Grenseoppgang mellom ordinær drift og søknadsbaserte ordninger</p>
<p type="listitem">Fagoverskridende prosjekter</p>
<p>Delmål 2: Økt interregionalt/internasjonalt samarbeid</p>
<p>Strategier:</p>
<p>Arbeide aktivt for å etablere flere samarbeids- og samhandlingsarenaer</p>
<p type="listitem">Starte opp interregionale og internasjonale faglige arenaer for kunst- og kultur</p>
<p type="listitem">Bidra til etablering av kulturinstitusjonsnettverk</p>
<p>Bidra til å gjennomføre nasjonale og internasjonale samarbeidsprosjekter</p>
<p type="listitem">Være pådriver for å bygge kompetanse for gjennomføring internt i samiske kulturinstitusjoner og  eksterne samarbeidspartnere</p>
<p type="listitem">Utarbeide handlingsplan for å styrke den internasjonale dimensjonen i kulturinstitusjonenes arbeid</p>
<p>Bidra til faglig oppbygging gjennom å få innblikk i andre relevante urfolks institusjonsutvikling ved nettverksbygging og kompetanseutveksling</p>
<p type="listitem">Følge opp aktuelle tiltak og prosjekter</p>
<p>Delmål 3: Økt nyskapingstakt i samiske kulturinstitusjone  r</p>
<p>Strategier:</p>
<p>Bidra til at flere samiske kulturinstitusjoner har tilstrekkelig faglig og administrative ressurser</p>
<p type="listitem">styrking av kompetanse innen ledelse, økonomi, kvalitetssystemer og prosjektstyringsmetoder</p>
<p type="listitem">Legge til rette for faglig kompetanseheving</p>
<p>Igangsette kompetansehevingstiltak for deltakelse og gjennomføring i internasjonale prosjekter</p>
<p type="listitem">Bidra til kompetanseutveksling mellom samiske og andre urfolksinstitusjoner og –gruppe</p>
<p>Legge til rette for nettverksbygging med andre relevante urfolksinstitusjonsjoner</p>
<p>7.5 Sikre samiske kulturinstitusjoner med tilfredsstillende lokaler og bygg</p>
<p>Noen av de etablerte samiske kulturinstitusjonene er eiere av bygningsmassen de har sin virksomhet i. Flere av disse har behov for oppgraderinger av lokalene slik at de tilfredsstiller dagens faglige krav til den virksomheten de har. Utfordringen er å finansiere kostnadene til slike oppgraderinger. Enkelte bygg er også for små og i en slik forfatning at det er nødvendig med utbygging eller et helt nytt bygg. Andre kulturinstitusjoner leier lokaler til sin virksomhet. En del av dem har etter hvert fått en såpass  stor virksomhet at det krever større og mer tilfredsstillende arealer. En av utfordringene flere kulturinstitusjoner står overfor i dag er at de ikke har de bygningsmessige standarder som møter faglige krav, eller som kreves for å kunne være en attraktiv møteplass, arbeidsplass og utstillingsvindu for samisk kultur. Utforming av strategier og finansieringsgrunnlag for oppgraderinger av eksiterende bygg, og av modeller for finansiering av nye samiske kulturbygg, som Statens husleiefinansieringsordning, er en av de største utfordringene vi har. Også finansiering av leiekostnader til lokaler og bygg gjennom driftstilskudd fra Sametinget er problemstillinger Sametinget kan stå overfor. Enkelte institusjoner har opplevd å få krav fra private utleiere om at de eller Sametinget må gi garantier i forbindelse med langsiktige leiekontrakter. Slike langvarige garantier kan være problematisk når størrelsen på direktetilskuddene til institusjonen bevilges for ett år om gangen i Sametingets budsjettvedtak. Denne type leiekontrakter bør gis en særskilt vurdering. Det er viktig at de samiske kulturinstitusjonene blir godt besøkt av publikum og brukt av lokalbefolkningen. En god synliggjøring av institusjonene gjennom skilting langs veier og på lokalene, kan bidra til bedre tilrettelegging for publikum og brukere. Det er generelt store etterslep i Norge når det gjelder vedlikehold av bygningsmassen til mange kulturinstitusjoner, for eksempel ulike museumsbygg, fordi institusjonene av ulike årsaker ikke har prioritert avsetning av penger til slike formål. Dette gjelder også for samiske bygg. Det vil trolig komme fremtidige kostnader tilknyttet dette. En annen problemstilling - spesielt ved små samiske kulturinstitusjoner som eier eget bygg men kanskje er uten fast ansatte - kan i noen tilfeller være at belastningen med rehabilitering og vedlikehold av bygget går på bekostning av det å drive aktiviteter. For eksempel hvis størsteparten av driftstilskudd og menneskelig kapasitet må benyttes til dette. Det er altså en problemstilling om vedlikehold og rehabilitering av bygningsmasse/eiendom bør være en del av kulturinstitusjonens driftsoppgaver, eller om hovedfokuset skal være på aktiviteter og innhold. Det kan i noen tilfeller være behov for et tydeligere skille mellom disse oppgavene. Gjennom statens ordning med husleiefinansiering av  nye  kulturbygg er det Sametinget som vil stå ansvarlig og garanterer for de årlige driftstilskudd, der kulturinstitusjonen selv skal betale husleien. Statsbygg som eier av bygningen ivaretar vaktmestertjenester og vedlikehold av bygningsmassen. Dette er intensjonen for de planlagte nybygg. Prosjektet Bååstede – tilbakeføring av samisk kulturarv - har synliggjort utfordringer med tilfredsstillende utstillingslokaler og magasiner hos samiske museer. Gjennom prosjektet er det stipulert et minimumsbehov for 20 millioner kroner til utbedring og utbygging av magasiner for de gjenstandene som skal tilbakeføres til det samiske samfunn. Noe av dette behovet kan løses ved at nytt bygg for Saemien Sijte blir realisert. Det er også kjent at flere andre kulturinstitusjoner ikke har ønskede/tilfredsstillende fasiliteter, lokaler og infrastruktur for å huse og tilrettelegge for utstillinger og sceniske framføringer. Sametinget har over lang tid arbeidet med realisering av noen byggeprosjekt, og vi tilstreber å ha god dialog med de aktuelle institusjoner underveis i byggeprosessene  .  Byggeprosjektene skal dekke behovet for forsvarlig areal, funksjonalitet, krav til arbeidsmiljø og universell utforming, energieffektivitet og miljøkrav, og så videre. Bygningene bør i tillegg ha en viss arkitektonisk kvalitet, uten at dette trenger å være som signalbygg.</p>
<p>Beaivváš Sámi Našunálteáhter  Sametinget arbeider sammen med Beaivváš Sámi Našunálteáhter for et nytt teaterbygg. Sametinget har gitt Statsbygg i oppdrag å forestå planleggingen av nybygget. Programmeringsarbeidet med rom- og funksjonsprogram er ferdigstilt. Stipulerte kostnader er 130 – 200 mill. kroner. Sametingets plenum vedtok i sak SD 08/14 at forprosjektet gjennomføres basert på byggeprogram av 2011. Den videre framdriften i prosjektet vil følge prosedyrene i husleiefinansieringsordningen. Situasjonen pr. i dag er uavklart, og vi avventer Kulturdepartementets beslutning om igangsetting av forprosjektet.</p>
<p>Saemien Sijte:  Kulturdepartementet har i 2015 gitt Statsbygg et oppdrag med å planlegge og prosjektere et nytt bygg for Saemien Sijte med en øvre kostnadsramme på kr. 140 mill. Statsbygg er pr. januar 2016 godt i gang med dette prosjekteringsarbeidet. Herunder også en alternativvurdering av ulike tomte-alternativer. Ventelig vil prosjektering og detaljplanlegging foregår i store deler av 2016.</p>
<p>Østsamisk Museum:  Tana- og Varanger museumssiida og Statsbygg er pr. jan. 2016 inne i en sluttfase av arbeidet med ferdigstillelse av Østsamisk museum. Byggeprosessen har vært krevende med mange bygningstekniske utfordringer. Klimareguleringen i bygget var lenge en av de store utfordringene, siden utstilling av kulturhistoriske gjenstander krever et stabilt inneklima. Dette er løst ved at det leveres klimaregulerte montere i første halvår av 2016. Det arbeides nå godt med selve utstillingen, og åpningen er forventet i løpet av 2016.</p>
<p>Várdobaiki  samisk senter  :  Várdobáiki samisk senter har sluttført omorganiseringen til aksjeselskap, noe som har vært en forutsetning for å starte prosjekteringen. Sametinget har i budsjettet for 2016 øremerket kr. 500 000 til oppstart av prosjektering av bygg.</p>
<p>Samisk kunstmuseum  : Sametinget har fortsatt ambisjon om å realisere prosjektet Samisk kunstmuseum over husleieordningen, etter byggeprogram av 2011 utført av Statsbygg.</p>
<p>Vårt samarbeidet med Statsbygg tar utgangspunkt i prosedyrer for husleiefinansiering av nye samiske kulturbygg. Det innebærer at Sametinget etter departementets godkjenning kan gi oppdrag til Statsbygg, eller en annen utleier, om å utarbeide byggeprogram som kan realiseres etter Statsbyggs prosjektmodell og husleieordningen. Det innebærer at kostnadene dekkes over fremtidig husleie. Statsbyggs prosjektmodell og husleieordningen er tidkrevende. Den er avhengig av Kulturdepartementets godkjenning av iverksetting av alle ledd i prosessen med nye bygg. Denne prosessen kan i liten grad styres av Sametinget. Det samiske samfunn er enda i en institusjonsbyggende fase. For å kunne løse utfordringene med samiske kulturinstitusjoners behov for oppgradering/vedlikehold av bygg, utbygging og nybygg, er det avgjørende at også Regjering og Storting erkjenner og følger opp sitt ansvar. I et langsiktig perspektiv kan det bli aktuelt for Sametinget å vurdere alternative virkemidler og løsninger for hva som er mest hensiktsmessig for å utvide vårt handlingsrom på dette feltet i fremtiden. Ett av alternativene kan være å utforme et forpliktende utbyggingsprogram i samarbeid med  Regjeringen. I et slikt program foreslår Sametinget at 20% av årlige bevilgninger over statsbudsjettet til oppføring av kulturbygg, øremerkes til oppføring av samiske kulturbygg. Ett annet alternativ kan være å utrede nærmere mulighetene for etablering et eget utbyggingsselskap.</p>
<p>Mål og strategier</p>
<p>Hovedmål:   Samiske kulturinstitusjoners med tilfredsstillende lokaler og bygg</p>
<p>Delmål og strategier</p>
<list><p type="listitem">Langsiktig plan for nye bygg/lokaler til samiske kulturinstitusjoner</p>
</list><list><p type="listitem">Realistisk gjennomgang av behovet for nye bygg/lokaler</p>
<p type="listitem">Tett dialog med sentrale myndigheter om mulighetsrommet for realisering av nye bygg</p>
</list><list><p type="listitem">Forutsigbare finansieringsløsninger for oppgradering av bygg og/eller realisering av nye bygg</p>
</list><list><p type="listitem">Utrede alternative finansierings- og organiseringsmodeller for etablering av nye bygg</p>
<p type="listitem">Sammen med Kulturdepartementet og Statsbygg vurdere forbedring av husleiefinansieringsordningen</p>
</list><p>3. Kulturinstitusjoner med tilfredsstillende utstillings- og scenefasiliteter og attraktive møteplasser</p>
<p>a. Arbeide for at kulturinstitusjoner har egnede fasiliteter for tilrettelegging for utstillinger og sceniske framføringer b. Arbeide for at det utvikles samiske møteplasser i byene med egnede lokaliteter, og i områder hvor samisk tilstedeværelse og identitet revitaliseres.</p>
<p>8. Avslutning</p>
<p>Sametinget fordeler en god del av sine midler til de samiske kulturinstitusjonene. De er ulik i størrelse, virksomhet og alder, men felles for dem alle er at det ennå er store utfordringer å løse for det samiske samfunnet før institusjonene kan utføre sitt samfunnsoppdrag til beste for den samiske befolkningen. Sametinget ser positivt på det engasjementet som er i det samiske samfunnet, noe som også er helt nødvendig for at samiske institusjoner skal kunne utvikle seg. Vi har i denne meldingen presentert og drøftet hovedutfordringene for de samiske kultur-institusjonene. På bakgrunn av dette er det formulert innsatsområder, målsetninger og strategier for  Sametingets politikk på saksfeltet.</p>
<p>9. Økonomiske og administrative konsekvenser</p>
<p>Oppfølging av meldingen vil skje gjennom de årlige budsjettene der tiltak under de enkelte målene vil bli vurdert og prioritert, inkludert eventuelle behov for økte økonomiske og administrative ressurser. Sametinget vil følge opp med handlingsplaner for de ulike typer institusjoner for oppfølging av meldingen. Meldingen har et langsiktig perspektiv, og det vil være naturlig å ha en gjennomgang av meldingen etter tre til fire år for å vurdere om Sametinget har oppnådd de målene som er satt i meldingen.  Litteratur/Kilder</p>
<p>- Sametingsmelding om samisk kunst og kultur (2013) - Sametingsrådets redegjørelse om samiske museer (2013) - Sametingsrådets redegjørelse om kulturminnevern (2013) - Sametingsrådets melding om samisk institusjonsutvikling(2008) - Næringsutvikling i samiske samfunn - en studie av sysselsetting og verdiskaping i nord. Norut (2014) - Norsk kulturindeks 2012. Resultater fra samisk område. Telemarksforskning 2012 -   Norsk kulturråds utredning Arena, kunst og sted (2015) - NOU 2013: Kulturutredningen 2014. - Norsk Kulturhus Nettverk (NKN), internettside. - Bååstede – tilbakeføring av samisk kulturarv (2012). Norsk Folkemuseum, Sametinget og Kulturhistorisk museum. - Kommunereformen og samiske interesser (2015). Sametinget.</p>
<p>Behandlingen av saken ble avsluttet 09.06.16 kl.11.30</p>
<p>Ášši/Sak  019/16</p>
<p>Sametingets plenum</p>
<p>Ášši/Sak  003/16</p>
<p>Oppvekst-, omsorg- og utdanningskomiteen</p>
<p>Samiske stedsnavn i offentlig bruk</p>
<p>Arkivsaknr.</p>
<p>16/1852</p>
<p>Behandlinger</p>
<p>Politisk nivå</p>
<p>Møtedato</p>
<p>Saksnr.</p>
<p>Sametingsrådet</p>
<p>19.04.16</p>
<p>SR 065/16</p>
<p>Oppvekst-, omsorg- og utdanningskomiteen</p>
<p>24. – 27.05.16</p>
<p>OOUK</p>
<p>Sametingets plenum</p>
<p>7. – 9.06.16</p>
<p>SP 19/16</p>
<p>Vedlegg</p>
<p>Forslag og merknader</p>
<p>Sametingsrådets forslag til innstilling:</p>
<p>Samiske stedsnavn er en del av vår felles språk- og kulturarv, og beskriver hvor vi har bodd og ferdes, og hvordan våre områder har blitt brukt. Sametinget arbeider for at samiske stedsnavn skal være i offentlig bruk. Stedsnavnloven omfatter samiske stedsnavn, og Sametinget har en egen stedsnavnstjeneste, men til tross for dette er det mange områder der de samiske stedsnavnene fortsatt ikke er samlet inn og registrert, og områder der de ikke er tatt i bruk på kart, skilt og i offentlig forvaltning.</p>
<list><p type="listitem">Sametinget vil styrke sin egen stedsnavnstjeneste for å øke kapasiteten i stedsnavnssaker.</p>
<p type="listitem">Sametinget har virkemidler til stedsnavnsprosjekter, og vil prioritere prosjekter i områder der det til nå er få registrerte samiske stedsnavn. Sametinget vil vurdere tiltak for å stimulere til flere stedsnavnsprosjekter.</p>
<p type="listitem">Sametinget vil prioritere et samarbeid med utdanningsinstitusjoner for å sikre kurs i stedsnavnsinnsamling og registrering. Det er viktig å sikre den faglige kvaliteten på dette arbeidet.</p>
<p type="listitem">Sametinget vil anmode Statens Kartverk om å styrke arbeidet med stedsnavn i Nord-Norge, slik at navnesakene blir behandlet raskere.</p>
<p type="listitem">Sametinget forventer at kommunene følger stedsnavnsloven, slik at samiske stedsnavn kommer i godkjent form og kan bli tatt i bruk av det offentlige. Lov og forskrift bør omtale tidsfrister for at stedsnavn tas i bruk etter at de godkjente.</p>
<p type="listitem">Sametinget forventer at Vegvesenet aktivt tar i bruk godkjente samiske stedsnavn på skilt.</p>
<p type="listitem">Sametinget mener det bør innføres en tilsyns- eller ombudsordning for å sikre at stedsnavnsloven følges av offentlige myndigheter.</p>
<p type="listitem">Sametinget mener det er et behov for å etablere et felles nordisk samisk stedsnavnsarkiv, og vil delta i forarbeidet for dette. Sametinget forventer at de nordiske statene bidrar til rammevilkårene for denne etableringen.</p>
<p type="listitem">Når det gjelder revidering av stedsnavnslovens forskrift § 7, om språkrekkefølgen på skilt, støtter Sametinget Kulturdepartementets forslag nr 1, som innebærer en videreføring av dagens lovforskrift innenfor forvaltningsområdet for samisk språk, mens kommunene utenfor forvaltningsområdet selv bestemmer rekkefølgen, men slik at de tar hensyn til språket som brukes å stedet.</p>
<p type="listitem">Sametinget viser til at Lov om eigedomsregistrering (Matrikkelloven) blir tolket ulikt når det gjelder flerspråklige adressenavn. Sametinget mener at adressenavn bør kunne være flerspråklige, og vil jobbe for at loven endres dersom den ikke åpner for flerspråklige adressenavn.</p>
</list><p>Oppvekst-, omsorg- og utdanningskomiteen  -  003/16</p>
<p>OOUK  - vedtak:</p>
<p>Innledning</p>
<p>Sametingets oppvekst  -, omsorg-  og utdanningskomite har behandlet sak 19/16 Samiske stedsnavn i offentlig bruk. Samiske stedsnavn er en del av vår kulturarv og synliggjør både vår kultur og tilstedeværelse, og det er derfor viktig at flere samiske stedsnavn registreres og tas i bruk i offentlig sammenheng.</p>
<p>Merknader</p>
<p>Merknad fra Norske Samers Riksforbund (NSR) Beaska Niillas, Inger Elin Utsi, Cecilie Grape og Olof Anders Kuhmunen, fra Arbeiderpartiet (AP) Vibeke Larsen, Jørn Are Gaski, John Kappfjell og Kåre Ivar Olli, fra  Árja  Hartvik Hansen og Torbjørg Haldis Leirbakken, fra Åarjel-Saemiej Gielh Eva Maria Fjellheim, fra Nordkalottfolket Ståle Nilsen og fra Høyre Lars Filip Paulsen:</p>
<p>Samiske stedsnavn er beskyttet ved lov og myndighetene og offentlige etablissementer har et ansvar. Men de samiske stedsnavnene blir ofte ikke prioriterte og de forskjellige etablissementene synes ikke å vise vilje til å følge forpliktelsene. Det er verdt å legge merke til at Sametinget allerede i 1992 viste til en rapport som påpekte at kommunene har manglende språkpolitiske strategier og språkutvikling blir ikke prioritert og realisert. Vi er nå i 2016 og på 24 år synes ikke situasjonen for samiske stedsnavn å  ha blitt bedre. Ofte blir for eksempel samiske stedsnavn, av forskjellige grunner, ikke prioritert men neglisjert av kommunene og Statens vegvesen.</p>
<p>Dette er eksempler på hvordan strukturell diskriminering og videreføring av fornorskningen fremdeles fungerer selv om myndighetene har uttrykt at fornorskningen har opphørt offisielt. De forskjellige etablissementene må følge regler og lover, bedre sine rutiner og prioritere framgangen av stedsnavnarbeidet. Komiteen forventer at kommunene følger stedsnavnloven slik at de samiske stedsnavnene får aksepterte former og kan tas i offentlig bruk. Komiteen forventer også at Statens vegvesen setter opp skilt med samiske stedsnavn der samisk språk er i bruk.</p>
<p>Det finnes dog gode eksempler. For eksempel har Storfjord kommune satt opp skilt på samisk selv om de ikke er med i forvaltningsområdet for samisk språk. Det viser at der det er vilje og initiativ, skulle det ikke være vanskelig å prioritere disse oppgavene. Storfjord kommune, selvsagt blant andre kommuner, kan være et forbilde for de kommunene som ser på samiske stedsnavn som en belastning.</p>
<p>Forslag</p>
<p>Forslag fra Norske Samers Riksforbund (NSR), fra Arbeiderpartiet (AP), fra  Árja  , fra Åarjel-Saemiej Gielh, fra Nordkalottfolket og fra Høyre:   Forslag 1</p>
<p>Nytt avsnitt etter avsnitt 1: I dag foregår det liten kartlegging av samiske stedsnavn av myndighetene, til tross for at stedsnavn er å regne som kulturminner. Kulturminner dokumenterer tidligere generasjoners liv og levesett. De samiske steds- og områdenavnene beviser og stadfester vår bruk og tilstedeværelse. Stedsnavn er viktig orienteringsgrunnlag og forteller hva områdene er brukt til, hvordan de er forvaltet, hvem som har brukt de, de forteller historier om stedene og hvor man bør og ikke bør ferdes. Stedsnavnene er på den måten med på å videreformidle viktige deler av den samiske kulturen, språket og historien. Det er viktig å bevisstgjøre hvordan samenes land- og sjøområder bærer språket og kulturen. Sápmi er grunnlaget for samenes eksistens. Samenes kulturelle og språklige tilknytning til egne land- og sjøområder sammen med alders tids bruk utgjør grunnlaget for samiske rettigheter til land og vann i samiske områder. Disse områdene har navn, og samiske stedsnavn er en del av samenes immaterielle kulturarv. På grunn av fornorskningsperioden er det mange stedsnavn som ikke er skriftlig dokumentert, og det haster å dokumentere disse slik at de samiske stedsnavnene ikke forsvinner. Tillegg til kulepunkt 2 etter siste setning: Det haster med å kartlegge samiske stedsnavn da generasjoner som kjenner til navnene er i ferd med å dø ut. Tillegg til kulepunkt 3 etter siste setning: Sametinget vil også arbeide for et sterkere forskningsarbeid rundt identifisering og dannelse av både samiske og norske stedsnavn. Endringer i kulepunkt 4: Stryke og erstatte ordet <span type="quote">”Nord-Norge”</span> med <span type="quote">”samiske områder”</span> . Endring i ordlyd, 5. kulepunkt, første setning: Sametinget forutsetter at kommunene følger stedsnavnsloven, slik at… Endring i ordlyd, 6. kulepunkt, første setning: Sametinget forutsetter at Vegvesenet aktivt tar i... Tillegg til kulepunkt 8 etter siste setning: De kartlagte navnene som er i eget samisk stedsnavnsarkiv, kan benyttes og vektlegges i forbindelse med forvaltningen og bruken av områdene, samt den historiske dokumentasjonen. Samiske stedsnavn må implementeres i nasjonale kartverk. Nytt tilleggskulepunkt: Sametinget vil arbeide for at der man har samiske navn på ulike samiske språk skal alle stedsnavnene  behandles likeverdig både i dokumenter og på skilt. Nytt tilleggskulepunkt: Sametinget forventer at alle offentlige tjenester skal benytte seg av samiske stedsnavn der disse finnes, og dette gjelder spesielt nødmeldetjenesten. Nytt tilleggskulepunkt: Det er som oftest det norske stedsnavnet, i flerspråklige områder, som har vært i bruk i offisielle sammenhenger. Det samiske navnet har ikke hatt status og det er derfor vanskelig å argumentere for det samiske navnet i en lovmessig kontekst. Det er viktig at det åpnes for bruk av både samisk og norsk – både i stedsnavn og vei/gatenavn. Sametinget vil derfor arbeide for at eventuelle hindringer i Matrikkelloven angående matrikkelføring av flere navn utbedres, slik at det kan legges til rette for at både samiske og norske navn kan matrikkelføres.  Forslag fra Nordkalottfolket:   Forslag 2  Kulepunkt 7:  <span type="quote">«Sametinget mener det bør innføres tilsyns- eller ombudsordning for å sikre at stedsnavnsloven følges av offentlige myndigheter  »</span> - Strykes.  Komiteens tilrådning  Komiteen har ikke flere merknader eller forslag og råder Sametinget til å vedta følgende: Sametinget støtter for øvrig Sametingsrådets forslag til innstilling.</p>
<p>Sametingets plenum  -  019/16</p>
<p>Merknad - Fremskrittspartiet - Representant Arthur Tørfoss</p>
<p>Samiske stedsnavn i offentlig bruk</p>
<p>Samiske stedsnavn er en del av vår felles språk- og kulturarv, og beskriver hvor samer har bodd og ferdes, og hvordan samiske områder har blitt brukt. Stedsnavnloven omfatter samiske stedsnavn, og samiske stedsnavn i offentlig bruk er naturlig på steder med stor samisk tilstedeværelse, tatt i bruk på kart og skilt. Fremskrittspartiet forventer at lokale myndigheter og vegvesenet skilter på samisk der det er naturlig.</p>
<p>Et av Sametingets viktigste formål er å bevare og styrke det samiske språket. Dette innebærer også samiske stedsnavn. Samtidig mener Fremskrittspartiet at hensynet til sikkerhet, liv og helse er viktigst, og mener det er riktig at alle eiendommer i offentlige registre har et norsk navn. Ikke bare er det viktig at politi, brann og ambulanse finner frem raskt, men også drosjetransport og leveringer av varer gjøres enklere når alle eiendommer i offentlige registre kun har ett offisielt navn.</p>
<p>Lov om eigendomsregistreringer (matrikkelloven) slår fast at loven skal tolkes slik at kun ett navn og ett språk kan brukes som adressenavn. Fremskrittspartiet støtter derfor denne tolkningen.</p>
<p>Eiendommene og adressene bør der det er naturlig og eierne/offentlige mŧndigheter ønsker det, skiltes på samisk. Stedsnavnloven tar vare på samiske navn, og forplikter å ta samiske stedsnavn til offentlig bruk, selv om dette ikke matrikkelføres.</p>
<p>Saken påbegynt 08.06.16 kl. 11.30  Votering  Av 39 representanter var  3  7 til stede. Voteringen ble gjennomført i følgende rekkefølge:</p>
<list><p type="listitem">Forslag 2   ble  forkastet med  33  mot  4  stemmer</p>
<p type="listitem">Forslag 1 ble vedtatt med 36 mot 1 stemme</p>
</list><list><p type="listitem">Oppvekst-, omsorg- og utdanningskomiteens tilrådning ble vedtatt med 33 mot 4 stemmer</p>
</list><p>Protokoll tilførsel   Nordkalottfolket v/ representant  Toril Bakken Kåven  Nordkalottfolket er positiv til saken og hovedinnholdet i innstillingen, og har også sluttet seg til felles forslag fra komiteen. Siden et forslag som var prinsipielt viktig for Nordkalottfolket falt, ser vi oss nødt til å stemme mot komiteens innstilling.  Taleliste og replikkordskifte</p>
<p>Innlegg</p>
<p>Replikk</p>
<p>Jørn Are Gaski, saksordfører</p>
<p>Hartvik Hansen</p>
<p>Inger Elin Utsi</p>
<p>Rolf Anders Hansen Hætta</p>
<p>Ellen Kristine Saba</p>
<p>Inger Elin Utsi</p>
<p>Arthur Johan Tørfoss</p>
<p>Jørn Are Gaski</p>
<p>Sandra Márjá West</p>
<p>John Kappfjell</p>
<p>Arthur Johan Tørfoss</p>
<p>John Kappfjell</p>
<p>Ellen Kristine Saba</p>
<p>Kirsti Guvsám</p>
<p>John Kappfjell</p>
<p>Ståle Nilsen</p>
<p>Lars Filip Paulsen</p>
<p>Sandra Márjá West</p>
<p>Kirsti Guvsám</p>
<p>Nora Marie Bransfjell</p>
<p>10</p>
<p>Láilá Susanne Vars</p>
<p>Lars Filip Paulsen</p>
<p>Ellen Kristine Saba</p>
<p>Toril Bakken Kåven</p>
<p>Láilá Susanne Vars</p>
<p>11</p>
<p>Marit Kirsten Anti Gaup</p>
<p>Beaska Niillas</p>
<p>Marit Kirsten Anti Gaup</p>
<p>12</p>
<p>Johan Vasara</p>
<p>Rolf Anders Hansen Hætta</p>
<p>Johan Vasara</p>
<p>13</p>
<p>Beaska Niillas</p>
<p>Mariann Wollmann Magga</p>
<p>Ellen Kristine Saba</p>
<p>Láilá Susanne Vars</p>
<p>Beaska Niillas</p>
<p>14</p>
<p>Aili Keskitalo</p>
<p>15</p>
<p>Vibeke Larsen</p>
<p>16</p>
<p>John Kappfjell</p>
<p>17</p>
<p>Piera Heaika Muotka</p>
<p>18</p>
<p>Hartvik Hansen</p>
<p>19</p>
<p>Per Andersen Bæhr</p>
<p>20</p>
<p>Jørn Are Gaski, saksordfører</p>
<p>Toril Bakken Kåven, tilforretningsorden</p>
<p>SP  - vedtak:</p>
<p>Samiske stedsnavn er en del av vår felles språk- og kulturarv, og beskriver hvor vi har bodd og ferdes, og hvordan våre områder har blitt brukt. Sametinget arbeider for at samiske stedsnavn skal være i offentlig bruk. Stedsnavnloven omfatter samiske stedsnavn, og Sametinget har en egen stedsnavnstjeneste, men til tross for dette er det mange områder der de samiske stedsnavnene fortsatt ikke er samlet inn og registrert, og områder der de ikke er tatt i bruk på kart, skilt og i offentlig forvaltning.</p>
<p>I dag foregår det liten kartlegging av samiske stedsnavn av myndighetene, til tross for at stedsnavn er å regne som kulturminner. Kulturminner dokumenterer tidligere generasjoners liv og levesett. De samiske steds- og områdenavnene beviser og stadfester vår bruk og tilstedeværelse. Stedsnavn er viktig orienteringsgrunnlag og forteller hva områdene er brukt til, hvordan de er forvaltet, hvem som har brukt de, de forteller historier om stedene og hvor man bør og ikke bør ferdes. Stedsnavnene er på den måten med på å videreformidle viktige deler av den samiske kulturen, språket og historien. Det er viktig å bevisstgjøre hvordan samenes land- og sjøområder bærer språket og kulturen. Sápmi er grunnlaget for samenes eksistens. Samenes kulturelle og språklige tilknytning til egne land- og sjøområder sammen med alders tids bruk utgjør grunnlaget for samiske rettigheter til land og vann i samiske områder. Disse områdene har navn, og samiske stedsnavn er en del av samenes immaterielle kulturarv. På grunn av fornorskningsperioden er det mange stedsnavn som ikke er skriftlig dokumentert, og det haster å dokumentere disse slik at de samiske stedsnavnene ikke forsvinner.</p>
<list><p type="listitem">Sametinget vil styrke sin egen stedsnavnstjeneste for å øke kapasiteten i stedsnavnssaker.</p>
<p type="listitem">Sametinget har virkemidler til stedsnavnsprosjekter, og vil prioritere prosjekter i områder der det til nå er få registrerte samiske stedsnavn. Sametinget vil vurdere tiltak for å stimulere til flere stedsnavnsprosjekter. Det haster med å kartlegge samiske stedsnavn da generasjoner som kjenner til navnene er i ferd med å dø ut.</p>
<p type="listitem">Sametinget vil prioritere et samarbeid med utdanningsinstitusjoner for å sikre kurs i stedsnavnsinnsamling og registrering. Det er viktig å sikre den faglige kvaliteten på dette arbeidet. Sametinget vil også arbeide for et sterkere forskningsarbeid rundt identifisering og dannelse av både samiske og norske stedsnavn.</p>
<p type="listitem">Sametinget vil anmode Statens Kartverk om å styrke arbeidet med stedsnavn i samiske områder, slik at navnesakene blir behandlet raskere.</p>
<p type="listitem">Sametinget forutsetter at kommunene følger stedsnavnsloven, slik at samiske stedsnavn kommer i godkjent form og kan bli tatt i bruk av det offentlige. Lov og forskrift bør omtale tidsfrister for at stedsnavn tas i bruk etter at de godkjente.</p>
<p type="listitem">Sametinget forutsetter at Vegvesenet aktivt tar i bruk godkjente samiske stedsnavn på skilt.</p>
<p type="listitem">Sametinget mener det bør innføres en tilsyns- eller ombudsordning for å sikre at stedsnavnsloven følges av offentlige myndigheter.</p>
<p type="listitem">Sametinget mener det er et behov for å etablere et felles nordisk samisk stedsnavnsarkiv, og vil delta i forarbeidet for dette. Sametinget forventer at de nordiske statene bidrar til rammevilkårene for denne etableringen. De kartlagte navnene som er i eget samisk stedsnavnsarkiv, kan benyttes og vektlegges i forbindelse med forvaltningen og bruken av områdene, samt den historiske dokumentasjonen. Samiske stedsnavn må implementeres i nasjonale kartverk.</p>
<p type="listitem">Når det gjelder revidering av stedsnavnslovens forskrift § 7, om språkrekkefølgen på skilt, støtter Sametinget Kulturdepartementets forslag nr 1, som innebærer en videreføring av dagens lovforskrift innenfor forvaltningsområdet for samisk språk, mens kommunene utenfor forvaltningsområdet selv bestemmer rekkefølgen, men slik at de tar hensyn til språket som brukes å stedet.</p>
<p type="listitem">Sametinget viser til at Lov om eigedomsregistrering (Matrikkelloven) blir tolket ulikt når det gjelder flerspråklige adressenavn. Sametinget mener at adressenavn bør kunne være flerspråklige, og vil jobbe for at loven endres dersom den ikke åpner for flerspråklige adressenavn.</p>
<p type="listitem">Sametinget vil arbeide for at der man har samiske navn på ulike samiske språk skal alle stedsnavnene behandles likeverdig både i dokumenter og på skilt.</p>
<p type="listitem">Sametinget forventer at alle offentlige tjenester skal benytte seg av samiske stedsnavn der disse finnes, og dette gjelder spesielt nødmeldetjenesten.</p>
<p type="listitem">Det er som oftest det norske stedsnavnet, i flerspråklige områder, som har vært i bruk i offisielle sammenhenger. Det samiske navnet har ikke hatt status og det er derfor vanskelig å argumentere for det samiske navnet i en lovmessig kontekst. Det er viktig at det åpnes for bruk av både samisk og norsk – både i stedsnavn og vei/gatenavn. Sametinget vil derfor arbeide for at eventuelle hindringer i Matrikkelloven angående matrikkelføring av flere navn utbedres, slik at det kan legges til rette for at både samiske og norske navn kan matrikkelføres.</p>
</list><p>Behandlingen av saken ble avsluttet 08.06.16 kl. 16.10</p>
<p>Ášši/Sak  020/16</p>
<p>Sametingets plenum</p>
<p>Ášši/Sak  004/16</p>
<p>Oppvekst-, omsorg- og utdanningskomiteen</p>
<p>Sametinget som veiviser for bruk av samisk språk</p>
<p>Arkivsaknr.</p>
<p>16/366</p>
<p>Behandlinger</p>
<p>Politisk nivå</p>
<p>Møtedato</p>
<p>Saksnr.</p>
<p>Sametingsrådet</p>
<p>27.01.16</p>
<p>SR 018/16</p>
<p>Oppvekst-, omsorg- og utdanningskomiteen</p>
<p>24. – 27.05.16</p>
<p>OOUK</p>
<p>Sametingets plenum</p>
<p>7. – 9.06.16</p>
<p>SP 20/16</p>
<p>Vedlegg</p>
<p>Forslag og merknader</p>
<p>Sametingsrådets forslag til innstilling:</p>
<p>Sametinget er en institusjon der samisk brukes som tale- og skriftspråk. Sametinget er et forbilde for andre institusjoner i bruken av samisk språk.</p>
<p>Ekstern kommunikasjon</p>
<p>Sametinget fremmer bruk av samisk språk i ekstern kommunikasjon. Samisk er synlig både på nettsidene, i sosiale media og ellers i ekstern kommunikasjon.</p>
<list><p type="listitem">Ekstern kommunikasjon foregår også på samisk. Sametinget skriver også på samisk i kommunikasjon med brukerne eller andre institusjoner.</p>
<p type="listitem">Sametinget tilrettelegger for muntlig bruk av samisk språk på alle plan.</p>
<p type="listitem">Sametingets samiskspråklige nettsider er likestilte med de norskspråklige nettsidene, hvor artikler etc. publiseres på samisk først.</p>
<p type="listitem">Samisk språk styrkes i Sametingets informasjon på sosiale media.</p>
</list><p>Plenumsspråket</p>
<p>Sametingets møter er naturlige arenaer for samisk språk. Samisk høres og synes på Sametingets plenumsmøter og på andre møter.</p>
<list><p type="listitem">Sametinget tilrettelegger for og stimulerer til bruken av samisk på møtene. Sametinget tilbyr språkfaglig støtte i plenumsuka til de som ønsker å bruke samisk. Dersom representanten ønsker det, kan vedkommende på forhånd få oversatt teksten for å kunne forberede seg til å holde innlegg på samisk.</p>
<p type="listitem">Etter valgene tilbys det samiskkurs for representantene.</p>
<p type="listitem">De som følger plenumsmøtene via nett-TV, skal kunne følge møtene fullt ut på nord-, lule- og sørsamisk.</p>
</list><p>Oppvekst-, omsorg- og utdanningskomiteen  -  004/16</p>
<p>OOUK  - vedtak:</p>
<p>Innledning</p>
<p>Sametingets oppvekst-, omsorg- og utdanningskomite har behandlet sak 20/16 Sametinget som veiviser for bruk av samiske språk. Sametinget er en institusjon der samisk brukes som tale- og skriftspråk. Sametinget skal være et forbilde for andre institusjoner i bruken av samiske språk.</p>
<p>Merknader</p>
<p>Merknad fra Norske Samers Riksforbund (NSR) Beaska Niillas, Inger Elin Utsi, Cecilie Grape og Olof Anders Kuhmunen, fra Arbeiderpartiet (AP) Vibeke Larsen, Jørn Are Gaski, John Kappfjell og Kåre Ivar Olli, fra  Árja  Hartvik Hansen og Torbjørg Haldis Leirbakken, fra Åarjel-Saemiej Gielh Eva Maria Fjellheim, fra Nordkalottfolket Ståle Nilsen og fra Høyre Lars Filip Paulsen:</p>
<p>Mulighet for å snakke samisk med sentrale myndigheter  Samene har rett til å få kommunisere med offentlige myndigheter på sitt eget språk, også med sentrale myndigheter. For eksempel er det ikke mulig å kommunisere muntlig med Stortinget på samisk i dagens situasjon.</p>
<p>Sametinget må ta kontakt med møtelederskapet i Stortinget og regjeringen og be om at dette rettes opp og at det legges til rette for samene å kunne bruke samisk i kommunikasjon med dem på alle nivå. For at de samiske språkene skal kunne høres og for at statusen løftes, oppfordrer komiteen alle å bruke sin mulighet til å snakke samisk med myndighetene, også Sametingets egne ledere og representanter.</p>
<p>Forslag</p>
<p>Forslag fra Norske Samers Riksforbund (NSR), fra Arbeiderpartiet (AP), fra  Árja  , fra Åarjel-Saemiej Gielh, fra Nordkalottfolket og fra Høyre:   Forslag 1:</p>
<p>Erstatter sametingsrådets innstilling: En av hovedmålsettingene for Sametinget er å bevare og styrke samiske språk også i offentlige organisasjoner. Når vi i denne saken omtaler samiske språk så menes det både nord-, lule- og sørsamisk. For å oppnå denne målsetningen har Sametingets plenum blant annet vedtatt at samiskkurs og språkarenaer skal prioriteres i tilskuddet til de samiske språksentrene (sak 025/15 Sametingets strategier for samiske språksentre). Samiske språk står i fokus på Sametinget, og både nordsamisk-, lulesamisk- og sørsamisktalende har rett til og skal ha mulighet til å bruke sitt morsmål. Samiske språk danner grunnsteinen i samisk kultur, og språk er også et av kriteriene for at det samiske folket i det hele tatt kan defineres som et folk. På den måten gir språkene urbefolkningsrettigheter både på nasjonalt og internasjonalt nivå.</p>
<p>De samiske språkenes status har gjennomgått en utvikling fra å være diskriminert og forbudt, til så å bli tolerert og til en viss grad anerkjent. For å øke språkbruken og antall språkbrukere må språkenes status heves ytterligere. Man må motivere flere til å bruke språket og ta opplæring i samisk. De samiske språkenes status og behov er ulike. Sametinget må ha lik prioritering for språkene og målsetningen må være at alle samiske språk skal være likeverdige. Det må være et mål for Sametinget at innen 2022 skal alle saksdokumenter finnes på nord-, lule- og sørsamisk.</p>
<p>Intern kommunikasjon  Den interne språkpolitikken på Sametinget skal gi mulighet for enkeltpersoner å snakke og skrive på sitt samiske språk. Representanter og politikere er offentlige personer i samfunnet, og så også forbilder for det samiske folk. Derfor bør Sametinget tilrettelegge ytterligere for bruk av språkene, og motivere til og tilby samiskopplæring til alle som ønsker det. Et viktig skritt mot oppnåelse av målsetningen om flere språkbrukere og økt bruk av språkene, er at språkene blir brukt på Sametinget. På den måten blir Sametinget et forbilde overfor samfunnet. Gode språkambisjoner og -målsetninger er ingenting verd hvis de ikke fører til gode språkhandlinger. For bevaring og utvikling av språket er det viktig å øke bruken av samisk på Sametingets plenumsmøter. De fleste samisktalende er tospråklige. Det er grunnen til at de fleste lytter til gulvspråk når de følger plenumsmøter på nett. For bevaring og utvikling av samisk er det viktig at representanter bruker samisk aktivt. Samiske språk skal stå i fokus på Sametinget. Politikere som blir valgt inn som representanter skal få tilbud om samiskkurs. Politikere bør også få tilbud om hjelp etter behov for å bruke samisk på Sametingets plenumsmøter, spesielt de som holder på å lære seg samisk.</p>
<list><p type="listitem">Sametinget tilrettelegger for og stimulerer til bruk av samiske språk på møter</p>
<p type="listitem">Sametinget tilbyr språkfaglig støtte i plenumsuken til de som ønsker å bruke samisk. Dersom representanter ønsker det, kan de på forhånd få oversatt tekst for å kunne forberede seg til å holde innlegg på samisk</p>
<p type="listitem">Sametingets ansatte tilbys samiskkurs</p>
<p type="listitem">Sametinget er en stor bidragsyter og tilrettelegger for samiskkurs i hele Sápmi</p>
<p type="listitem">Sametingsrepresentanter tilbys samiskkurs</p>
<p type="listitem">Sametinget må finne positive, motiverende tiltak for at representanter velger samisk som møtespråk</p>
</list><p>Ekstern kommunikasjon     Den eksterne kommunikasjonen fra Sametinget skal skje på samisk. Et fungerende tospråklig samfunn krever at samisktalende bevisst velger samisk, og de som ikke behersker samisk må utvise språktoleranse som gjør det mulig for samisktalende å snakke samisk i så mange situasjoner som  mulig.</p>
<p>I nyere tid utgjør nettsider og sosiale medier en betydelig del av Sametingets kommunikasjon til folket og brukere. Sametingets nettsider bør være like utfyllende på både nord-, lule- og sørsamisk. Gjennom nettsider og sosiale medier når man lett ut til befolkningen, spesielt til den unge generasjonen. Ved å bruke samisk på slike moderne kommunikasjonskanaler vil man både synliggjøre og styrke språkenes status. Brukere av Sametingets nettsider skal ikke behøve å bytte mellom språkene for å få oppdatert informasjon eller dokumenter. Sametingets representanter og politikere er offentlige personer også når de skriver på sosiale medier. De når ut til en stor folkemengde og oppfordres til å vise at samiske språk prioriteres.</p>
<list><p type="listitem">Ekstern kommunikasjonsspråk skal fortrinnsvis være samisk. Sametinget bruker samisk som kommunikasjonsspråk med brukere og andre institusjoner</p>
<p type="listitem">Sametinget tilrettelegger for muntlig bruk av samiske språk på alle arenaer</p>
<p type="listitem">Publikasjoner på Sametingets nettsider skal publiseres på både nord-, lule- og sørsamisk. Dette gjelder også for Sametingets informasjon via sosiale medier</p>
<p type="listitem">Alle Sametingets møter som tilbys gjennom internett, skal kunne følges fullt ut på nord-, lule- og sørsamisk</p>
</list><p>Forslag fra Norske Samers Riksforbund (NSR) og  Árja:</p>
<p>Forslag 2:</p>
<p>Nytt kulepunkt  på slutten av vedtaket  : Mange samisktalende representanter bruker lengre tid til å ytre seg på samisk fra talerstolen. Utvidet taletid er et godt virkemiddel for å motivere disse til å velge samisk.</p>
<p>Sametingets plenum  -  020/16</p>
<p>Flyttsamelisten v/ representant Per A. Bæhr støtter komiteens merknad.</p>
<p>Saken påbegynt 08.06.16 kl. 16.10  Votering  Av 39 representanter var 36 til stede. Voteringen ble gjennomført i følgende rekkefølge:</p>
<list><p type="listitem">Forslag 2 ble vedtatt med 19 mot 17 stemmer</p>
<p type="listitem">Forslag 1 ble enstemmig vedtatt</p>
</list><p>Protokoll tilførsler  Det ble ikke fremmet noen protokolltilførsler i saken.  Taleliste og replikkordskifte</p>
<p>Innlegg</p>
<p>Replikk</p>
<p>Beaska Niillas, saksordfører</p>
<p>Ingar Eira</p>
<p>Beaska Niillas</p>
<p>Johan Vasara</p>
<p>Beaska Niillas</p>
<p>Sandra Márjá West</p>
<p>Johan Vasara</p>
<p>Viktor Inge Paulsen</p>
<p>Johan Vasara</p>
<p>Rolf Anders Hansen Hætta</p>
<p>Viktor Inge Paulsen</p>
<p>Nora Marie Bransfjell</p>
<p>John Kappfjell</p>
<p>Marit Kirsten Anti Gaup</p>
<p>Beaska Niillas</p>
<p>Mariann Wollmann Magga</p>
<p>Sandra Márjá West</p>
<p>Hartvik Hansen</p>
<p>Sandra Márjá West</p>
<p>Vibeke Larsen</p>
<p>Hartvik Hansen</p>
<p>Christina Henriksen</p>
<p>Ellen Kristine Saba</p>
<p>Hartvik Hansen</p>
<p>Christina Henriksen</p>
<p>10</p>
<p>Lars Filip Paulsen</p>
<p>Beaska Niillas</p>
<p>11</p>
<p>Per Andersen Bæhr</p>
<p>Sandra Márjá West</p>
<p>12</p>
<p>Inger Elin Utsi</p>
<p>Marit Kirsten Anti Gaup</p>
<p>Ellen Kristine Saba</p>
<p>Mariann Wollmann Magga</p>
<p>13</p>
<p>Aili Keskitalo</p>
<p>14</p>
<p>John Kappfjell</p>
<p>15</p>
<p>Beaska Niillas, saksordfører</p>
<p>SP  - vedtak:</p>
<p>En av hovedmålsettingene for Sametinget er å bevare og styrke samiske språk også i offentlige organisasjoner. Når vi i denne saken omtaler samiske språk så menes det både nord-, lule- og sørsamisk. For å oppnå denne målsetningen har Sametingets plenum blant annet vedtatt at samiskkurs og språkarenaer skal prioriteres i tilskuddet til de samiske språksentrene (sak 025/15 Sametingets strategier for samiske språksentre). Samiske språk står i fokus på Sametinget, og både nordsamisk-, lulesamisk- og sørsamisktalende har rett til og skal ha mulighet til å bruke sitt morsmål. Samiske språk danner grunnsteinen i samisk kultur, og språk er også et av kriteriene for at det samiske folket i det hele tatt kan defineres som et folk. På den måten gir språkene urbefolkningsrettigheter både på nasjonalt og internasjonalt nivå.</p>
<p>De samiske språkenes status har gjennomgått en utvikling fra å være diskriminert og forbudt, til så å bli tolerert og til en viss grad anerkjent. For å øke språkbruken og antall språkbrukere må språkenes status heves ytterligere. Man må motivere flere til å bruke språket og ta opplæring i samisk. De samiske språkenes status og behov er ulike. Sametinget må ha lik prioritering for språkene og målsetningen må være at alle samiske språk skal være likeverdige. Det må være et mål for Sametinget at innen 2022 skal alle saksdokumenter finnes på nord-, lule- og sørsamisk.</p>
<p>Intern kommunikasjon  Den interne språkpolitikken på Sametinget skal gi mulighet for enkeltpersoner å snakke og skrive på sitt samiske språk. Representanter og politikere er offentlige personer i samfunnet, og så også forbilder for det samiske folk. Derfor bør Sametinget tilrettelegge ytterligere for bruk av språkene, og motivere til og tilby samiskopplæring til alle som ønsker det. Et viktig skritt mot oppnåelse av målsetningen om flere språkbrukere og økt bruk av språkene, er at språkene blir brukt på Sametinget. På den måten blir Sametinget et forbilde overfor samfunnet. Gode språkambisjoner og -målsetninger er ingenting verd hvis de ikke fører til gode språkhandlinger. For bevaring og utvikling av språket er det viktig å øke bruken av samisk på Sametingets plenumsmøter. De fleste samisktalende er tospråklige. Det er grunnen til at de fleste lytter til gulvspråk når de følger plenumsmøter på nett. For bevaring og utvikling av samisk er det viktig at representanter bruker samisk aktivt. Samiske språk skal stå i fokus på Sametinget. Politikere som blir valgt inn som representanter skal få tilbud om samiskkurs. Politikere bør også få tilbud om hjelp etter behov for å bruke samisk på Sametingets plenumsmøter, spesielt de som holder på å lære seg samisk.</p>
<list><p type="listitem">Sametinget tilrettelegger for og stimulerer til bruk av samiske språk på møter</p>
<p type="listitem">Sametinget tilbyr språkfaglig støtte i plenumsuken til de som ønsker å bruke samisk. Dersom representanter ønsker det, kan de på forhånd få oversatt tekst for å kunne forberede seg til å holde innlegg på samisk</p>
<p type="listitem">Sametingets ansatte tilbys samiskkurs</p>
<p type="listitem">Sametinget er en stor bidragsyter og tilrettelegger for samiskkurs i hele Sápmi</p>
<p type="listitem">Sametingsrepresentanter tilbys samiskkurs</p>
<p type="listitem">Sametinget må finne positive, motiverende tiltak for at representanter velger samisk som møtespråk</p>
</list><p>Ekstern kommunikasjon  Den eksterne kommunikasjonen fra Sametinget skal skje på samisk. Et fungerende tospråklig samfunn krever at samisktalende bevisst velger samisk, og de som ikke behersker samisk må utvise språktoleranse som gjør det mulig for samisktalende å snakke samisk i så mange situasjoner som mulig.</p>
<p>I nyere tid utgjør nettsider og sosiale medier en betydelig del av Sametingets kommunikasjon til folket og brukere. Sametingets nettsider bør være like utfyllende på både nord-, lule- og sørsamisk. Gjennom nettsider og sosiale medier når man lett ut til befolkningen, spesielt til den unge generasjonen. Ved å bruke samisk på slike moderne kommunikasjonskanaler vil man både synliggjøre og styrke språkenes status. Brukere av Sametingets nettsider skal ikke behøve å bytte mellom språkene for å få oppdatert informasjon eller dokumenter. Sametingets representanter og politikere er offentlige personer også når de skriver på sosiale medier. De når ut til en stor folkemengde og oppfordres til å vise at samiske språk prioriteres.</p>
<list><p type="listitem">Ekstern kommunikasjonsspråk skal fortrinnsvis være samisk. Sametinget bruker samisk som kommunikasjonsspråk med brukere og andre institusjoner</p>
<p type="listitem">Sametinget tilrettelegger for muntlig bruk av samiske språk på alle arenaer</p>
<p type="listitem">Publikasjoner på Sametingets nettsider skal publiseres på både nord-, lule- og sørsamisk. Dette gjelder også for Sametingets informasjon via sosiale medier</p>
<p type="listitem">Alle Sametingets møter som tilbys gjennom internett, skal kunne følges fullt ut på nord-, lule- og sørsamisk</p>
<p type="listitem">Mange samisktalende representanter bruker lengre tid til å ytre seg på samisk fra talerstolen. Utvidet taletid er et godt virkemiddel for å motivere disse til å velge samisk. Saken ble avsluttet 08.06.16 kl. 18.00</p>
</list><p>Ášši/Sak  021/16</p>
<p>Sametingets plenum</p>
<p>Ášši/Sak  004/16</p>
<p>Plan og finanskomiteen</p>
<p>Sametingets reviderte budsjett 2016</p>
<p>Arkivsaknr.</p>
<p>16/1367</p>
<p>Inhabil</p>
<p>Vararepresentat</p>
<p>Jovna Zakarias Dunfjell</p>
<p>Ingen vara kunne møte</p>
<p>Behandlinger</p>
<p>Politisk nivå</p>
<p>Møtedato</p>
<p>Saksnr.</p>
<p>Sametingsrådet</p>
<p>19.04.16</p>
<p>SR 067/16</p>
<p>Plan- og finanskomiteen</p>
<p>24. – 27.05.16</p>
<p>PFK</p>
<p>Sametingets plenum</p>
<p>7. – 9.06.16</p>
<p>SP 21/16</p>
<p>Vedlegg</p>
<p>Forslag og merknader</p>
<p>Sametingsrådets forslag til innstilling:  Sametinget er en nettobudsjettert virksomhet og disponerer eventuelt positivt årsresultat og har ansvaret for å dekke eventuelt negativt årsresultat. Eventuelt underskudd dekkes inn ved neste års budsjett. Sametinget foretar årlige budsjettrevisjoner i plenum i juni måned, på bakgrunn av vedtaket av årsmelding i mars som også inkluderer årsregnskapet. Sametinget kan forvalte post 50-midler tildelt fra departementene fritt. Dette gjelder ikke øremerkede midler som kommer fra andre departementale poster, så som postene 22 og 72. Tilleggsbevilgningene vil likevel tas med i det reviderte budsjettet. Det vises for øvrig til Sametingets årsregnskap og Sametingets årsrapport 2015, sak 005/16. Det er ikke fortatt reduksjoner i direkte tilskudd. Sametinget har sendt ut tildelingsbrev til alle mottakere av direkte tilskudd og er forpliktet til å opprettholde disse tilskuddene i 2015. Det er heller ikke foretatt reduksjoner i poster som berører inngåtte avtaler.  Regjeringen foreslår i revidert nasjonalbudsjett å øke bevilgningen til Sametinget med totalt 4 mill. kroner til forberedelsene og gjennomføringen av Tråante 2017. Refordeling av budsjettet for 2016 fremgår av nedenforstående tabeller med tilhørende omtale av de enkelte poster.  Sametingets samlede inntekter og utgifter</p>
<p>Bevilgning fra departementene</p>
<p>Språk</p>
<p>Det er gjort tilbaketrekninger på tidligere innvilgede tilskudd til språkprosjekter. Posten reduseres med kr 732 005.</p>
<p>Kultur</p>
<p>Det er behov for en tettere oppfølging av prosjektet Tråante 2017 for å sikre forberedelsene og gjennomføring av arrangementet. Det avsettes kr 4 800 000 til formålet. Midlene skal gå til prosjektorganiseringen av Tråante 2017 og til prosjekter i tilknytning til jubileet.</p>
<p>Beaivváš Sámi Našunálateáhter har hovedansvaret for festforestillingen <span type="quote">«The Yoik Concert: Eallin mokta - Jielemen aavoe»</span> under Tråante 2017. Det er derfor behov får å øke tilskuddet til Beaivváš Sámi Našunálateáhter i 2016, som en engangsbevilgning. Den ekstra bevilgningen skal kun gå til dette formålet. Det avsettes kr 1 200 000 ved revidert budsjett 2016 til Beaivváš Sámi Našunálateáhter.</p>
<p>Saviomuseet har 389 kunstverk av John Savio. Museet drives av Tana og Varanger museumssiida. Samlingen eies av Sør-Varanger kommune. En hel del av Savios kunst havnet i Sør-Norge. Mye av kunsten som befant seg i Nord-Norge gikk tapt under andre verdenskrig. Den største samlingen av Savio-kunst er i privat eie. Niels Christian Bangs samling består av over 400 arbeider. Denne samlingen er nå til salgs, og Sør-Varanger kommune har i henhold til en tidligere avtale førsteprioritert ved salg. Kjøp av Bangs samling vil medføre at Saviomuseet vil få en tilnærmet komplett samling av Savios grafiske verk, i tillegg til et større og representativt antall oljemalerier og akvareller. Det er derfor behov får å øke tilskuddet til Tana og Varanger museumssiida i 2016, som en engangsbevilgning. Den ekstra bevilgningen skal kun gå til dette formålet. Det avsettes kr 2 000 000 ved revidert budsjett 2016 til Tana og Varanger museumssiida.</p>
<p>Det er gjort tilbaketrekninger på tidligere innvilgede tilskudd til arenaer for kunst- og kulturformidling. Posten redusereres med kr 300 000.</p>
<p>Julev Film AS er gått konkurs. De avsatte midlene er tilbaketrukket. Posten reduseres med kr 743 000. Initiativer som viderefører tiltak som NuorajTV har mulighet til å søke om tilskudd under ordningen tilskudd til språkprosjekter.  Barnehage</p>
<p>Det er gjort tilbaketrekninger på tidligere innvilgede tilskudd til språkprosjekter. Posten reduseres med kr 120 000.  Grunnopplæring</p>
<p>Det er gjort tilbaketrekninger på tidligere innvilgede tilskudd til utvikling av læremidler. Posten reduseres med kr 450 000.</p>
<p>Helse og sosial</p>
<p>Det er gjort tilbaketrekninger på tidligere innvilgede tilskudd til helse- og sosialprosjekter. Posten reduseres med kr 400 000.</p>
<p>Næring</p>
<p>Andre tiltak</p>
<p>Det er gjort tilsvarende tilbaketrekninger på kr 150 000 på tidligere innvilgede tilskudd til likestillingstiltak.</p>
<p>Plan og finanskomiteen  -  004/16</p>
<p>PFK  - vedtak:</p>
<p>Innledning:</p>
<p>Sametingets plan- og finanskomite har behandlet sametingsrådets forslag til revidert budsjett 2016. Sametinget er en nettobudsjettert virksomhet og disponerer eventuelt positivt årsresultat og har ansvaret for å dekke eventuelt negativt årsresultat.</p>
<p>Merknader:</p>
<p>Komiteens flertall, medlemmene fra Norske samers riksforbund (NSR) Kirsti Guvsám, Anita P. Ravna, Laila Nystad, Piera Heika Muotka og Viktor Inge Paulsen, medlemmene fra Arbeiderpartiets sametingsgruppe (Ap) Marit Kirsten A. Gaup, Marius Støme Johnsen og Ronny Wilhelmsen, medlem fra  Árjá Laila Susanne Vars  og  medlem fra Hø  yre Ellen Kristine Saba fremmet følgende merknad:</p>
<p>NuorajTV</p>
<p>Disse medlemmene mener det er viktig med medietilbud til lulesamiske barn og unge og er et populært tilbud med stort nedslagsfelt. NuorajTV har hatt fast driftstøtte over sametingets budsjett over flere år. På grunn av konkurs hos tidligere tiltakshaver, Julev Film AS trekkes midlene tilbake. Ny tiltakshaver, NuorajTV AS, ønsker å reetablere NuorajTV og planlegger oppstart siste halvdel av 2016, noe Disse medlemmene stiller seg positiv til. Tiltakshaver må søke om midler over søkerbaserte ordninger i budsjettet for 2016, men ønsker at NuorajTV skal ha fast driftstilskudd i Sametingets budsjett 2017. Disse medlemmene ønsker at det på sikt også etableres et lignende medietilbud for sørsamiske barn og unge.</p>
<p>Mera næringshage</p>
<p>Disse medlemmene er positiv til etablering av Mera næringshage i lulesamisk område, da det er viktig  å satse på næringsliv i samiske områder for framtidig verdiskapning i Sapmi. Næringshagen ønsker å jobbe for å etablere et kompetansemiljø som kan drive innovasjon og nytenkning gjennom næringsutvikling og rekruttering av unge gründere. Mera næringshage vil være et bra tiltak for å utvikle lulesamisk næringsliv, samt styrke lulesamisk innovasjon og gründermiljø.</p>
<p>Forslag:</p>
<p>Forslag fra  Norske samers riksforbund (NSR),   Arbeiderpartiets sametingsgruppe,  Á  rj  á  , Høyre og Nordkalottfolket:</p>
<p>Forslag 1</p>
<p>Endring i budsjett 2016, kap 13.2 Primærnæringer</p>
<p>(Endring i Kursiv/understreket)</p>
<p>Delmål 2</p>
<p type="listitem">Opprettholde dagens sysselsetting og bruksstruktur i jordbruket.</p>
<p>Strategier med tilhørende tiltak:</p>
<p type="listitem">Sikre Sametinget innflytelse i utviklingen av jordbruket i samiske områder.</p>
<p type="listitem">Tettere dialog med sentrale landbruksmyndigheter.</p>
<p type="listitem">Samarbeid og dialog med jordbruksorganisasjoner. -</p>
<p type="listitem">Sikre oppdatert kunnskap og samordne politikkutformingen innenfor næringen.</p>
<p type="listitem">Prioritere småfe beitenæringen. Investeringer i landbruksbygg i småfenæringen.</p>
<p type="listitem">Samarbeidsprosjekter rettet mot utvikling av og rekruttering inn i jordbruksnæring i STN-området.</p>
<p>Prioriteringer for 2016  :</p>
<p type="listitem">Større ombygginger, utvidelser og nybygg i småfenæringen</p>
<p type="listitem">Prosjekter innen utvikling av jordbruksnæringen og rekruttering til jordbruket.</p>
<p>Skal bidra til:</p>
<p type="listitem">At sysselsettingen i småfenæringen opprettholdes.</p>
<p type="listitem">Lønnsomt jordbruk.</p>
<p type="listitem">Et fornyet driftsapparat</p>
<p>Forslag fra  Norske samers riksforbund (NSR)  og  Arbeiderpartiets sametingsgruppe:</p>
<p>Forslag 2</p>
<p>6.3.10 Post 86501 Tråante 2017 reduseres med 800 000</p>
<p>Endring i 2.setning under tabell: <span type="quote">“Det avsettes kr 4 000 000 til formålet”</span>.</p>
<p>7.2.1 Tilskudd til samiske barnehager og barnehager med samisk avdeling - søkerbaserte tilskudd, post 21200 økes med 120 000</p>
<p>8.4.1 Tilskudd til utvikling av læremidler - søkerbaserte tilskudd, utvikling av læremidler, post 21000 økes med 450 000</p>
<p>13.2.1 Tilskudd til primærnæringer - søkerbaserte tilskudd, tilskudd til primærnæring, post 40000 økes med 230 000</p>
<p>Forslag fra  Árja:</p>
<p>Forslag 3</p>
<p>Endringsforslag til rådets innstilling:   Post 6.4.3 Direkte tilskudd museer:</p>
<p>Tilleggstekst til rådets innstilling:</p>
<p>RiddoDuottarMuseats arbeid med å etablere dokumentasjonssenter for Alta/Kautokeino-saken i Máze forutsettes videreført.</p>
<p>Tabell 8.4, post 21000 Utvikling av læremidler.</p>
<p>450.000 fra <span type="quote">"utvikling av læremidler"</span> flyttes over til utvikling og drift av læremiddelportalen Ovttas-Aktan-Aktesne.</p>
<p>Næringer</p>
<p>Tabell 13.1.1: Innsatsområder næring</p>
<p>Endring av rådets innstilling:</p>
<p>Det foretas ikke reduksjon på 405.000 under Variert næringsliv.</p>
<p>Tekstforslag: Sametinget ser behov for å styrke samiske næringsutøveres, utmarksbrukeres og rettighetshaveres deltakelse i forvaltningen av ulike typer verneområder i Sápmi, samt kompetanseheving om relevant internasjonal urfolksrett som grunnlag for samisk forvaltning av verneområder.</p>
<p>Reduksjon av post 86501 Tråante 2017   -405.000</p>
<p>Forslag  fra Nordkalottfolkets Toril Bakken Kåven  :</p>
<p>Forslag  4</p>
<p>Endringer i forhold til revidert utgave  .</p>
<p>Post</p>
<p>Revidert</p>
<p>Refordel NORD</p>
<p>NORD forslag</p>
<p>Drift politisk nivå</p>
<p>30 600 000</p>
<p>-700000</p>
<p>29 900 000</p>
<p>Drift administrasjon</p>
<p>111438000</p>
<p>-300 000</p>
<p>111 138 000</p>
<p>40000 Tilskudd primærnæring</p>
<p>5 600 000</p>
<p>595 000</p>
<p>6 195 000</p>
<p>40510 Variert næringsliv</p>
<p>5 995 000</p>
<p>405 000</p>
<p>6 400 000</p>
<p>Komitemøtet i november utgår, og blir i stedet komite/plenumsmøte i desember  .</p>
<p>Drift administrasjon reduseres med 300 000  .</p>
<p>Tar vekk reduksjonen på primærnæringer, økning 400 000, og ekstra økning på 195 000, totalt 595 000.</p>
<p>Tar vekk reduksjon på Variert næringsliv, økning.</p>
<p>Forslag fra Fremskrittspartiets Aud Marthinsen:</p>
<p>Forslag  5</p>
<p>I tillegg til fordeling av mindreforbruk på 300 000 gjøres følgende endringer:</p>
<p>Post</p>
<p>Tekst</p>
<p>Økning/reduksjon</p>
<p>Totalt</p>
<p>16.1 1010 Driftsutgifter politisk nivå</p>
<p>Komiteuka i november utgår</p>
<p>-  1 200 000</p>
<p>10 300 000</p>
<p>8.4.1 Tilskudd til utvikling av læremidler - søkerbasert tilskudd</p>
<p>Tilbakeføring av rådets kutt på 450 000 samt økning 550 000</p>
<p>1 000 000</p>
<p>21 275 000</p>
<p>16.1 1120 Kontrollutvalget</p>
<p>Styrking</p>
<p>500 000</p>
<p>1 412 000</p>
<p>Forslag fra Høyres Ellen Kristine Saba:</p>
<p>Forslag  6</p>
<p>Forslag til endring av sametingsrådets innstilling:</p>
<p>16.1 Sametingsrådet (1510) - 200 000.</p>
<p>En tilbakeføring av tilskuddsstyret forslås å avlaste Sametingsrådet i arbeidet med å behandle tilskuddssøknader.</p>
<p>6.3.10 Tråante 2017 - prosjekt - 800 000.</p>
<p>16.1 Tilskuddstyre (1940) - ny post 400 000.</p>
<p>6.4 Tilskudd til Vuonnamarkanat - ny post 200 000.</p>
<p>Et populært samisk handelsmarked i Nesseby kommune, som bidrar til markedsføring og salg av samiske produkter, håndverk, kunst og kulturprodukter. De har et stort behov for tilskudd, da de har lite ressurser tilgjengelig i Varjjat sami museum til dette arrangementet.</p>
<p>11.2.2 Annen oppfølging av samiske rettigheter, arealer og ressurser. 150 000.</p>
<p>Nedsette et AD-hoc utvalg til å sette i gang arbeidet med å vurdere behovet for revidering av Finnmarksloven.</p>
<p>Kapittel 17 Administrasjon. Ny post Kantinedrift 250 000.</p>
<p>Sametinget er et offentlig bygg med en sentraladministrasjon, og det er idag ingen kantinedrift utenom komité- og plenumssamlinger. En åpen kantine med salg av lunsj til kostpris til ansatte og besøkende, ønskes realisert fra og med 01.08.2016.</p>
<p>Komiteens tilrådning:</p>
<p>Komiteen har ikke flere merknader eller forslag og råder Sametinget til å vedta følgende:</p>
<p>Sametinget støtter for øvrig Sametingsrådets forslag til innstiling.</p>
<p>Sametingets plenum  -  021/16</p>
<p>Forslag 7: Representantene Laila Susanne Vars og Ellen Kristine Saba , Árja og Høyre</p>
<p>Forslag 1:</p>
<p>6.3.10 Tråante 2017- prosjekt - 800 000.-</p>
<p>6.4 Tilskudd til Vuonnamarkanat- ny post 150. 000.-</p>
<p>11.2.2 Annen oppfølging av samiske rettigheter, arealer og ressurser. 150.000.-</p>
<p>Sametinget nedsetter et tverrpolitisk utvalg med mandat til å evaluere Finnmarksloven samt vurdere behovet for revidering av Finnmarksloven.</p>
<p>Tabell 8.4, post 21000 Utvikling av læremidler.</p>
<p>Utvikling og drift av læremiddelportalen Ovttas-Aktan-Aktesne 500.000.-</p>
<p>Forslag 2:</p>
<p>Kapittel 16.1 Driftsutgifter politisk nivå</p>
<p>Post 1510 Sametingsrådet -500.000</p>
<p>Ny post 8.1.1</p>
<p>Forprosjekt for grenseskolesamarbeid Sirma/Utsjok (Ovttas 3) 500.000,-</p>
<p>Forslag 3:</p>
<p>Kapittel 7.1</p>
<p>Under strategier med tilhørende tiltak:</p>
<p>Mål:</p>
<p>- <span type="quote">«Sametinget har en tilskuddsordning for nyetablering av private samiske barnehager»</span></p>
<p>Forslag 4:</p>
<p>16.1 Sametingsrådet (1510)</p>
<p>Sametingsrådet igangsetter arbeidet med å reetablere Sametingets tilskuddsstyre. Sametingsrådet utarbeider et politisk og faglig grunnlag med vurderinger av hvilke tilskuddstyper et fremtidig tilskuddsstyre bør ha myndighet til å forvalte og innenfor hvilke rammer.</p>
<p>Forslag 5:</p>
<p>Post 6.4.3 Direkte tilskudd museer:</p>
<p>RiddoDuottarMuseats arbeid med å etablere dokumentasjonssenter for Alta/Kautokeino-saken i Máze forutsettes videreført.</p>
<p>Forslag 6:</p>
<p>Tabell 13.1.1 Innsatsområder næring:</p>
<p><span type="quote">«Sametinget ser behov for å styrke samiske næringsutøveres, utmarksbrukeres og rettighetshaveres deltakelse i forvaltningen av ulike typer verneområder i Sápmi, samt kompetanseheving om relevant internasjonal urfolksrett som grunnlag for samisk forvaltning av verneområder.»</span></p>
<p>Saken påbegynt 08.06.16 kl. 18.00  Votering  Av 39 representanter var 35 til stede. Voteringen ble gjennomført i følgende rekkefølge:</p>
<list><p type="listitem">Forslag  6 ble trukket</p>
<p type="listitem">Forslag  3  ble  trukket</p>
<p type="listitem">Forslag 5 ble forkastet med 34 stemmer mot 1</p>
<p type="listitem">Forslag 4 ble forkaster med 30 stemmer mot 5</p>
<p type="listitem">Forslag 7 del 1 ble forkastet med 25 stemmer mot 10</p>
<p type="listitem">Forslag 7 del 2 ble forkastet 25 stemmer mot 10</p>
<p type="listitem">Forslag 7 del 3 ble forkastet med 25 stemmer mot 10</p>
<p type="listitem">Forslag 7 del 4 ble forkastet med 2  4  stemmer mot 1  1</p>
<p type="listitem">Forslag 7 del 5 ble forkastet med 2  3  stemmer mot 1  2</p>
<p type="listitem">Forslag 7 del 3 ble forkastet med 25 stemmer mot 10</p>
<p type="listitem">Forslag 2 ble vedtatt med 29 mot 6 stemmer</p>
<p type="listitem">Forslag 1 ble vedtakk med 33 mot 2 stemmer</p>
<p type="listitem">Plan- og finanskomiteens tilrådning ble vedtatt med 31 stemmer mot 4</p>
</list><p>Protokoll tilførsler  Det ble ikke fremmet noen protokolltilførsler i saken.  Taleliste og replikkordskifte</p>
<p>Innlegg</p>
<p>Replikk</p>
<p>Kirsti Guvsám</p>
<p>Toril Bakken Kåven</p>
<p>Piera Heaika Muotka</p>
<p>Kirsti Guvsám</p>
<p>Toril Bakken Kåven</p>
<p>Ellen Kristine Saba</p>
<p>Marit Kirsten Anti Gaup</p>
<p>Kirsti Guvsám</p>
<p>Arthur Johan Tørfoss</p>
<p>Mariann Wollmann Magga</p>
<p>Láilá Susanne Vars</p>
<p>Kirsti Guvsám</p>
<p>Vibeke Larsen</p>
<p>Marit Kirsten Anti Gaup</p>
<p>Láilá Susanne Vars</p>
<p>Vibeke Larsen</p>
<p>Laila Nystad</p>
<p>Ellen Kristine Saba</p>
<p>Laila Nystad</p>
<p>10</p>
<p>Viktor Inge Paulsen</p>
<p>Mariann Wollmann Magga</p>
<p>Viktor Inge Paulsen</p>
<p>11</p>
<p>Ellen Kristine Saba</p>
<p>Christina Henriksen</p>
<p>Mariann Wollmann Magga</p>
<p>Piera Heaika Muotka</p>
<p>Ellen Kristine Saba</p>
<p>12</p>
<p>Láilá Susanne Vars</p>
<p>Christina Henriksen</p>
<p>Marit Kirsten Anti Gaup</p>
<p>Kirsti Guvsám</p>
<p>Láilá Susanne Vars</p>
<p>13</p>
<p>Mariann Wollmann Magga</p>
<p>14</p>
<p>Silje Karine Muotka</p>
<p>15</p>
<p>Ann-Mari Thomassen</p>
<p>16</p>
<p>Piera Heaika Muotka</p>
<p>17</p>
<p>Vibeke Larsen</p>
<p>Ellen Kristine Saba</p>
<p>Láilá Susanne Vars</p>
<p>Hartvik Hansen</p>
<p>Vibeke Larsen</p>
<p>18</p>
<p>Kirsti Guvsám, saksordfører</p>
<p>Láilá Susanne Vars, til forr. orden</p>
<p>Láilá Susanne Vars, til forr. orden</p>
<p>Toril Bakken Kåven, til forr. orden</p>
<p>SP  - vedtak:</p>
<p>Sametinget er en nettobudsjettert virksomhet og disponerer eventuelt positivt årsresultat og har ansvaret for å dekke eventuelt negativt årsresultat. Eventuelt underskudd dekkes inn ved neste års budsjett. Sametinget foretar årlige budsjettrevisjoner i plenum i juni måned, på bakgrunn av vedtaket av årsmelding i mars som også inkluderer årsregnskapet. Sametinget kan forvalte post 50-midler tildelt fra departementene fritt. Dette gjelder ikke øremerkede</p>
<p>midler som kommer fra andre departementale poster, så som postene 22 og 72. Tilleggsbevilgningene vil likevel tas med i det reviderte budsjettet. Det vises for øvrig til Sametingets årsregnskap og Sametingets årsrapport 2015, sak 005/16. Det er ikke fortatt reduksjoner i direkte tilskudd. Sametinget har sendt ut tildelingsbrev til alle mottakere av direkte tilskudd og er forpliktet til å opprettholde disse tilskuddene i 2015. Det er heller ikke foretatt reduksjoner i poster som berører inngåtte avtaler. Regjeringen foreslår i revidert nasjonalbudsjett å øke bevilgningen til Sametinget med totalt 4 mill. kroner til forberedelsene og gjennomføringen av Tråante 2017. Refordeling av budsjettet for 2016 fremgår av nedenforstående tabeller med tilhørende omtale av de enkelte poster.</p>
<p>Sametingets samlede inntekter og utgifter</p>
<p>Bevilgning fra departementene</p>
<p>Språk</p>
<p>Det er gjort tilbaketrekninger på tidligere innvilgede tilskudd til språkprosjekter. Posten reduseres med kr 732 005.</p>
<p>Kultur</p>
<p>Det er behov for en tettere oppfølging av prosjektet Tråante 2017 for å sikre forberedelsene og gjennomføring av arrangementet. Det avsettes kr 4 000 000 til formålet. Midlene skal gå til prosjektorganiseringen av Tråante 2017 og til prosjekter i tilknytning til jubileet.</p>
<p>Beaiv</p>
<p>váš Sámi Našunálateáhter</p>
<p>har hovedansvaret for festforestillingen <span type="quote">«The Yoik Concert: Eallin mokta - Jielemen aavoe»</span> under Tråante 2017. Det er derfor behov får å øke tilskuddet til Beaiv</p>
<p>váš Sámi Našunálateáhter i 2016, som en engangsbevilgning. Den ekstra bevilgningen skal kun gå til dette formålet. Det avsettes kr 1 200 000 ved revidert budsjett 2016 til</p>
<p>Beaiv</p>
<p>váš Sámi Našunálateáhter.</p>
<p>Saviomuseet har 389 kunstverk av John Savio. Museet drives av Tana og Varanger museumssiida. Samlingen eies av Sør-Varanger kommune. En hel del av Savios kunst havnet i Sør-Norge. Mye av kunsten som befant seg i Nord-Norge gikk tapt under andre verdenskrig. Den største samlingen av Savio-kunst er i privat eie. Niels Christian Bangs samling består av over 400 arbeider. Denne samlingen er nå til salgs, og Sør-Varanger kommune har i henhold til en tidligere avtale førsteprioritert ved salg.</p>
<p>Kjøp av Bangs samling vil medføre at Saviomuseet vil få en tilnærmet komplett samling av Savios grafiske verk, i tillegg til et større og representativt antall oljemalerier og akvareller.</p>
<p>Det er derfor behov får å øke tilskuddet til Tana og Varanger museumssiida</p>
<p>i 2016, som en engangsbevilgning. Den ekstra bevilgningen skal kun gå til dette formålet. Det avsettes kr 2 000 000 ved revidert budsjett 2016 til</p>
<p>Tana og Varanger museumssiida</p>
<p>.</p>
<p>Det er gjort tilbaketrekninger på tidligere innvilgede tilskudd til arenaer for kunst- og kulturformidling. Posten redusereres med kr 300 000.</p>
<p>Julev Film AS er gått konkurs. De avsatte midlene er tilbaketrukket. Posten reduseres med kr 743 000.</p>
<p>Initiativer som viderefører tiltak som NuorajTV har mulighet til å søke om tilskudd under ordningen tilskudd til språkprosjekter.</p>
<p>Helse og sosial</p>
<p>Det er gjort tilbaketrekninger på tidligere innvilgede tilskudd til helse- og sosialprosjekter. Posten reduseres med kr 400 000.</p>
<p>Næring</p>
<p>Delmål 2 • Opprettholde dagens sysselsetting og bruksstruktur i jordbruket. Strategier med tilhørende tiltak: • Sikre Sametinget innflytelse i utviklingen av jordbruket i samiske områder. • Tettere dialog med sentrale landbruksmyndigheter. • Samarbeid og dialog med jordbruksorganisasjoner. • Sikre oppdatert kunnskap og samordne politikkutformingen innenfor næringen. • Prioritere</p>
<p>småfe</p>
<p>beitenæringen. Investeringer i landbruksbygg i</p>
<p>småfe</p>
<p>næringen. • Samarbeidsprosjekter rettet mot utvikling av og rekruttering inn i jordbruksnæring i STN-området. Prioriteringer for 2016</p>
<p>:</p>
<p>• Større ombygginger, utvidelser og nybygg i</p>
<p>småfe</p>
<p>næringen • Prosjekter innen utvikling av jordbruksnæringen og rekruttering til jordbruket. Skal bidra til: • At sysselsettingen i</p>
<p>småfe</p>
<p>næringen opprettholdes. • Lønnsomt jordbruk. • Et fornyet driftsapparat</p>
<p>Andre tiltak</p>
<p>Det er gjort tilsvarende tilbaketrekninger på kr 150 000 på tidligere innvilgede tilskudd til likestillingstiltak.</p>
<p>Saken avsluttet 08.06.16 kl. 19.30</p>
<p>Ášši/Sak  022/16</p>
<p>Sametingets plenum</p>
<p>Ášši/Sak  005/16</p>
<p>Nærings- og kulturkomiteen</p>
<p>Nu guhká go mis leat eatnamat - Sametingsmelding om areal og miljø</p>
<p>Arkivsaknr.</p>
<p>15/1927</p>
<p>Behandlinger</p>
<p>Politisk nivå</p>
<p>Møtedato</p>
<p>Saksnr.</p>
<p>Sametingsrådet</p>
<p>19.04.16</p>
<p>SR 066/16</p>
<p>Nærings- og kulturkomiteen</p>
<p>24. – 27.05.16</p>
<p>NKK</p>
<p>Sametingets plenum</p>
<p>7. – 9.06.16</p>
<p>SP 22/16</p>
<p>Vedlegg</p>
<p>Forslag og merknader</p>
<p>Sametingsrådets forslag til innstilling:</p>
<p>Nu guhká go mis leat eatnamat - Sametingsmelding om areal og miljø</p>
<p>1   Innledning</p>
<p>“Nu guhká go mis lea čáhci, gos guolli vuodjá</p>
<p>Nu guhká go mis leat eatnamat, gos bohccot guhtot ja bálget</p>
<p>Nu guhká go mis leat meahcit, gos ealibat čiehkádallet</p>
<p>De mis lea doaivu dán eatnan alde</p>
<p>Go min ruovttut eai šat gávdno ja min eanan lea billánan</p>
<p>- gos mii galgat de orrut?”</p>
<p>Paulus Utsi</p>
<p>1.1   Overordna mål</p>
<p>Sametinget har som mål at natur- og ressursgrunnlaget i samiske områder forvaltes med tanke på å sikre våre kommende generasjoner livsgrunnlag og mulighet til å utvikle samisk kultur. Forvaltningen skal bidra til å styrke samisk kultur, næringsutøvelse og samfunnsliv. Endringer i arealbruken, uttak av naturressurser og tiltak for energiproduksjon skal kun tillates etter en helhetlig planlegging som tar hensyn til og sikrer det materielle grunnlaget for samisk kultur og samiske næringer.</p>
<p>Areal- og ressursforvaltning som er bygd på tradisjonell samisk praksis og kunnskap er god miljø- og klimapolitikk. Tradisjonell bruk har vært i balanse med tilgjengelige arealer og ressurser.</p>
<p>All utnytting av arealer på land og i kystområdene, og all ressursutvinning i samiske områder, skal skje etter samtykke med Sametinget og samiske rettighetshavere. Samiske interesser lokalt skal ha mulighet til å bli konsultert om beslutninger som berører naturgrunnlaget for deres virksomhet. Sametinget vil at denne retten skal lovfestes.</p>
<p>1.2   Bruk og vern av arealer og ressurser</p>
<p>Forvaltning av arealer og ressurser er omfattende prosesser som kan påvirke livsvilkårene for framtidige generasjoner. Sametinget ser det som avgjørende at vedtak i slike prosesser bygger på et solid kunnskapsgrunnlag. Det er behov for å styrke kunnskapen om samisk kultur og næringer for de som planlegger og utreder.</p>
<p>Samisk tradisjonell kunnskap – árbediehtu – må anerkjennes og vektlegges parallelt med forskningsbasert kunnskap i beslutningsprosessene om bruk og vern av land og ressurser. Sametinget vil bidra til at den tradisjonelle kunnskapen forvaltes med respekt for kunnskapsbærerne. Tradisjonell kunnskap skal inngå i beslutningsprosesser i dialog med de samiske samfunnene og slik tas aktivt i bruk i forvaltning av arealer og ressurser i samiske områder. Konsekvensutredninger skal gi beslutningsrelevant kunnskap om samisk arealbruk og tradisjonell kunnskap knyttet til dette.</p>
<p>Sametinget vil at det utvikles statlige retningslinjer for hvordan berørte reinbeitedistrikter og samiske rettighetshavere skal involveres i arbeidet for at sakene skal bli forsvarlig utredet.</p>
<p>Sametinget vil sikre reindrifta beitearealer, og slik gi mulighet for å styrke og utvikle reindrifta både som næring og som en viktig samisk kulturbærer. Sametinget vil at samiske lokalsamfunn skal ha tilgang til reine kyst- og havområder som gir rom både for et levedyktig fjord- og kystfiske, og for fiske til matauke og som rekreasjon. Tradisjonelt fiske og fangst skal ikke fortrenges av konkurrerende arealkrevende virksomhet. Sametinget vil arbeide for å opprettholde andelen dyrka mark i samiske områder, som grunnlag for framtidig matproduksjon.</p>
<p>Sametinget vil bruke innsigelsesmuligheten som følger av plan- og bygningsloven til å sikre naturgrunnlaget for samisk kultur og næringsutøvelse.</p>
<p>Vern av arealer i samiske områder, som naturreservater, nasjonalparker og landskapsvernområder, skal ha som formål å sikre naturgrunnlaget for samisk kultur og næringsutøvelse. Sametinget vil at all forvaltning av verneområder i Sápmi skal ta utgangspunkt i og sikre fortsatt tradisjonell samisk bruk av områdene. Naturmangfold bevares gjennom kontinuitet i samisk bruk. Sametinget vil at eventuell  tilrettelegging for verdiskapning i nasjonalparker og andre større verneområder skal skje på en måte som ivaretar eksisterende samiske næringer.</p>
<p>Utmarksbruk - meahcásteapmi - er en viktig samisk kulturbærer. Tilgang til og mulighet for å bruke meahcci bidrar til å sikre framtidig bosetting og levekår i samiske områder. Kombinasjonsnæring er en nødvendig tilpasning til de omskiftelige ressursgrunnlagene i naturbasert næringsutøvelse. Styrket tilrettelegging for sanking til eget bruk, for næringsvirksomhet og til bruk i duodji må sikres for samiske lokalsamfunn. Sametinget vil synliggjøre betydningen av tradisjonell høsting, og å drøfte hvordan rammevilkårene kan forbedres for å ta vare på og utvikle denne høstningstradisjonen.</p>
<p>1.3   Meldingsprosessen og medvirkning</p>
<p>Sametingets forrige melding om miljø- og areal fra 2009, Leve i landet på landets vis hadde som hovedmål å sikre en bærekraftig utvikling i de tradisjonelle samiske bosettingsområdene. Meldingen tok utgangspunkt i at arealer og ressurser gir grunnlag for bosetting og næringsutøvelse i samiske bygder, og er en betingelse for å utvikle egen kultur og samfunnsliv. Meldingen ønsket å synligjøre det at tilgang og rettigheter til egne bosettingsområder og muligheten til å forvalte disse i samsvar med egne tradisjoner og verdier er avgjørende for videreføring av samisk kultur og levemåte.</p>
<p>Det samiske samfunnet har vært bredt involvert i arbeidet med utforming av denne meldingen. Samiske næringsorganisasjoner, lag- og foreninger, samt kommuner i samiske områder ble invitert til innspillsmøter på Røros, i Kautokeino, Evenes og Varangerbotn. I tillegg la sametingsrådet stor vekt på å legge til rette for et kunnskapsbasert debatt. Seks fagartikler med ulike tema innenfor areal- og ressursutnytting ble bestilt fra sentrale forskere med kunnskap om samiske forhold. Disse ble presentert på et fagseminar i november 2015. Artiklene er presentert i publikasjonen Perspektiver for fremtidig areal- og miljøpolitikk i Sápmi.</p>
<p>Høsten 2015 nedsatte Sametingsrådet ei ressursgruppe som skulle se på hvordan dagens forvaltning av utmarksressurser er tilpasset utmarksutøvernes behov. Resultater fra gruppas arbeid er publisert i rapporten Meahcci – et grunnlag for identitet, kultur og birgejupmi – Rapport fra Sametingets arbeidsgruppe for utmark.</p>
<p>Sametingets plenum behandlet i desember 2015 forløperen for meldinga, Sametingsrådets redegjørelse om areal og miljø. Redegjørelsen satt søkelys på aktuelle spørsmål innen arealforvaltning på land og sjø, verneområdeforvaltning, utvinning av naturressurser, bruken av utmark og tradisjonell kunnskap i forvaltning. Meldingen som foreligger utdyper og konkretiserer de nevnte temaene.</p>
<p>1.4   Sentrale tema i meldingen</p>
<p>Tre tema har vært særlig sentrale i arbeidet med meldingen. Behovet for å styrke muligheten for reell medvirkning fra samiske samfunn og rettighetshavere i beslutninger om bruken og forvaltningen av arealer og ressurser er det første av disse temaene. Kapittel 4 i meldingen belyser og problematiserer dette og legger fram strategier for Sametingets videre arbeid.</p>
<p>Sikring av naturgrunnlaget for tradisjonelle næringer er det andre sentrale temaet. Sametinget registrerer med bekymring den tiltakende konkurransen om arealer i samiske områder. De tradisjonelle samiske brukere må ofte må vike til fordel for nye næringer som gruvedrift, energiindustri eller havbruksnæring. Sametingets mål og strategier for sikring av naturgrunnlaget for samisk kultur og næringsutøvelse blir drøftet i kapitlene 5, 6 og 7.</p>
<p>Det tredje sentrale temaet for arbeidet har vært synliggjøring av tradisjonell samisk utmarkbruk. Sametinget vil sikre muligheten for å videreføre kjente høstingstradisjoner og ressursbruk. Kapittel 8  beskriver problematikken og formulerer strategier for å opprettholde og styrke utmarkbruken.</p>
<p>Sametingmeldingen om areal og miljø formulerer mål og strategier for å sikre naturgrunnlaget for samisk kultur, samiske næringer og samfunnsliv. Meldinga stiller krav til styrket lovgivning, bedre samhandlingsprosesser og reelle muligheter for den samiske befolkningen til å delta i arealforvaltningsprosesser. Meldingen viser Sametingets prioriteringer innen fagfeltet og signaliserer en klar og framtidsrettet politikk.</p>
<p>2   Grunnlag for Sametingets areal- og miljøpolitikk</p>
<p>Sametingets politikk i areal- og miljøspørsmål bygger på samiske verdier, der nærhet til, kunnskap om og respekt for naturen er grunnleggende. Den samiske bruken og forvaltningen av arealer og naturressurser har skjedd ut fra et langsiktig perspektiv, med tanke på at kommende generasjoner også skal kunne livberge seg i de samme områdene. Internasjonale avtaler og konvensjoner om urfolk har stadfestet samenes status som urfolk og dette er blitt implementert i nasjonal lovverk i varierende grad. Dette sammen med Sametingets egne tidligere vedtak danner grunnlaget for denne meldinga. I det følgende gis det en oversikt over de sentrale dokumentene som har betydning for utforming av fremtidig poltikk.</p>
<p>2.1   Internasjonale urfolksrettigheter</p>
<p>Staten kan etter FNs konvensjon om sivile og politiske rettigheter (SP) artikkel 27 ikke foreta eller tillate inngrep i det materielle kulturgrunnlaget som medfører en nekting eller i vesentlig grad krenking av utøvelsen av samisk kultur. I hvilken grad et tiltak vil medføre en nekting eller krenking av kulturutøvelse vurderes ut fra kriteriene: 1) graden av konsekvensutredning for miljø, næring, kultur og samfunn, 2) graden av sumvirkninger av tidligere og planlagte inngrep, 3) graden av reelle og effektive avbøtende tiltak, 4) nødvendigheten av tiltaket for offentlige formål forstått som proporsjonaliteten av inngrepet i forhold til rettighetsinnskrenkingen som den medfører for næring, kultur, eiendom, miljø mv., og 5) graden av tilrettelegging for konsultasjoner for å oppnå forhåndsinformert samtykke. Etter en helhetsvurdering av disse kriteriene skal de som er direkte påvirket av tiltaket kunne fortsette å utøve og utvikle sin kultur og opprettholde en lønnsomhet i sin tradisjonelle næring for at tiltaket ikke er i direkte strid med SP artikkel 27.</p>
<p>De pliktene som følger av SP artikkel 27 følger i stor grad også av ILO konvensjon 169 om urfolk og stammefolk i selvstendige stater (ILO 169), særlig artikkel 15 nr. 1. ILO 169 pålegger også statene plikten til å konsultere berørte urfolk, og særlig ved deres representative institusjoner om lover og administrative tiltak som kan påvirke de. Det vil dermed omfatte alle typer arealinngrep og offentlige reguleringer av arealbruk.</p>
<p>FNs erklæring om urfolks rettigheter som ble vedtatt av FNs Generalforsamling i 2007 er å forstås som uttrykk for internasjonal folkerettslig sedvane. Erklæringen fastslår urfolks rett til selvbestemmelse uttrykt både som selvstyre i saker som angår indre og lokale anliggender og gjennom å bli konsultert for å kunne oppnå et fritt og informert forhåndssamtykke.</p>
<p>2.2   Konvensjon om biologisk mangfold</p>
<p>Konvensjonen om biologisk mangfold er sentral dokument i internasjonal miljørett. Konvensjonens hovedmål er å bevare klodens biologiske mangfold, fremme bærekraftig bruk av ressursene og å dele godene av genetiske ressurser rettferdig. For urfolk er artikkel 8j i konvensjonen viktig. Den sier: <span type="quote">”Hver kontraherende Part skal så langt det er mulig og hensiktsmessig … under hensyntagen til sin nasjonale lovgivning, respektere, bevare og opprettholde urbefolknings- og lokalsamfunnenes kunnskaper, innovasjoner og praksis, som representerer tradisjonelle livsstiler av betydning for bevaring og bærekraftig bruk av biologisk mangfold, og fremme en bredere anvendelse av disse, med samtykke og medvirkning fra innehaverne av slike kunnskaper, innovasjoner og praksis, samt oppfordre til en rimelig fordeling av fordelene som følger av utnyttelsen av slike kunnskaper,  innovasjoner og praksis;”</span></p>
<p>Denne artikkelen åpner for et betydelig innslag av medbestemmelse for urfolk over egen kunnskap, praksis, livsstil og fordeling av naturresursene.</p>
<p>2.3   Nasjonalt lovverk med betydning for forvaltning av arealer og miljø</p>
<p>Plan- og bygningsloven skal sikre samiske interesser ved forvaltning av grunn og ressurser. Paragraf 3-1, som angir oppgaver og hensyn i planlegging, sier at loven skal sikre naturgrunnlaget for samisk kultur, næringsutøvelse og samfunnsliv. Videre er Sametinget gitt rett til å fremme innsigelser til kommuneplanens arealdel og reguleringsplaner i spørsmål som er av vesentlig betydning for samisk kultur eller næringsutøvelse.</p>
<p>Naturmangfoldloven har i sin formålsparagraf en ordlyd som skal sikre grunnlaget for samisk kultur. Loven skal anerkjenne og vektlegge samisk tradisjonell kunnskap som en del av kunnskapsgrunnlaget ved offentlige beslutninger som berører naturmangfoldet.</p>
<p>I tillegg har blant annet kulturminneloven, reindriftsloven, motorferdselloven av 1982 sammen med forskrifter om ferdsel i utmarka, mineralloven, energiloven, havressurslova og akvakulturloven betydning for forvaltning av arealer og ressurser i tradisjonelle samiske områder. Finnmarksloven og Sametingets retningslinjer for endra arealbruk i utmarka i Finnmark gir også grunnlag for å sikre det materielle kulturgrunnlaget for samene.</p>
<p>2.4   Samerettsutvalget</p>
<p>Samerettsutvalget la fram sin utredning NOU 2007:13 med forslag om en konsultasjonslov, en styrings- og forvaltningslov for grunnen Statskog disponerer i samiske tradisjonelle områder utenfor Finnmark, og en kartleggingslov av eier- og bruksrettigheter i tradisjonelle samiske områder utenfor Finnmark. Det ble i tillegg foreslått endringer av plan- og bygningsloven, naturvernloven, reindriftsloven og bergverksloven. Endringene som er gjort i plan- og bygningsloven av 2009 og ny naturmangfoldlov av 2009 er vurdert i lys av Samerettsutvalget utredning. Dette er ikke gjort for ny mineralloven som ble vedtatt 2010. Regjeringen har heller ikke gjennomført konsultasjoner eller fremmet lovforslag knyttet til konsultasjoner, kartlegging og styring av land- og ressurser i tradisjonelle samiske områder utenfor Finnmark.</p>
<p>Oppfølgingen av Samerettsutvalgets forslag er av betydning for en breiere og bedre ivaretakelse av naturgrunnlaget for samisk kultur for hele det tradisjonelle samiske området. Sametinget er derfor opptatt av at det skjer en fortgang i oppfølgingen av Samerettsutvalgets utredning.</p>
<p>2.5   Norsk-svensk reinbeitekonvensjon</p>
<p>Norsk-svensk reinbeitekonvensjon hviler på sedvanerett opparbeidet gjennom den grenseoverskridende reindrifta gjennom flere hundre år. I dag står vi overfor en situasjon hvor reindrifta i konvensjonsområdet står uten en gjeldende konvensjon. Dette er en uholdbar situasjon.</p>
<p>Det ble underskrevet en konvensjon mellom partene i 2009, men på grunn av sterk motstand ble den ikke ratifisert. Den samiske arbeidsgruppa, bestående av NRL, SSR og Sametingene i Norge og Sverige, leverte i mars 2014 et forslag til norsk og svensk regjering. I dette forslaget til ny konvensjonstekst la arbeidsgruppa vekt på større mulighet til samarbeidsavtaler mellom samebyer og reinbeitedistrikt. I tillegg foreslo man konfliktløsningsmodeller. Arbeidsgruppa pekte også på behovet for rettighetsavklaringer og kompensasjon for tapt beiteland med alternative beiteområder.</p>
<p>Det vil være et paradoks om den grenseoverskridende reindriften sikres gjennom konvensjonen, for  deretter å være truet av arealinngrep fra annet hold. For den samiske arbeidsgruppa var det viktig å ha fokus på den samiske reindrifta i området, og ikke den norske og svenske reindrifta. Dette fordi man tror at det er gjennom et allsamisk perspektiv at løsninger kan finnes.</p>
<p>2.6   Sametingets egne vedtak</p>
<p>Sametingets planveileder som ble vedtatt i 2010 har vært førende dokument for Sametingets deltakelse i planlegging etter plan- og bygningsloven og er fortsatt aktuell.</p>
<p>Sametinget har også vedtatt Strategi for sikring og utvikling av samisk kultur ved energiutbygginger, senere omtalt som Sametingets energistrategi. I tillegg har Sametingsrådet fremmet redegjørelser om reindrift og utvikling av sjøsamiske områder og er i gang med å utarbeide en melding om duodji. I tillegg har Sametingets plenum tatt stilling til forvaltning av fornybare ressurser på Finnmarkseiendommens grunn blant annet gjennom vedtak i SP/19/14. Sametingets plenum har også vedtatt Sametingsmelding om høyere utdanning og forskning. Disse dokumentene er med og danner grunnlag for dette meldingsarbeidet.</p>
<p>Sametingsrådet fremmet en redegjørelse om rovviltpolitikk i 2013. Sametingets målsetting i rovviltpolitikken er å redusere tap forårsaket av rovvilt betraktelig slik at reindriftsnæringen og jordbruksnæringen kan bruke tradisjonelle beiteområder til beiting. Sametinget skal ha fokus på folkeretten i forhold til rovviltpolitikken og forvaltningen av denne, og arbeide for en sterkere lokal medbestemmelse i forhold til forvaltningen av rovvilt. Denne redegjørelsen gjelder fortsatt og legger til grunn også i areal- og miljømeldingen selv om tema rovvilt ikke behandles nærmere.</p>
<p>Også Sametingets deltakelse i areal- og miljøforvaltning gjennom enkeltsaker i form av medvirkning og konsultasjoner har bidratt til å utforme Sametingets areal- og miljøpolitikk. Erfaringene fra enkeltsaker, som spørsmål om utvinning av mineraler og andre ressurser fra tradisjonelle samiske områder, bidrar til å løfte opp viktige problemstillinger som det er også behov for å ta stilling til politisk.</p>
<p>3   Utviklingstrekk som vil påvirke samiske samfunn</p>
<p>Klimaendringer, økt interesse for utvinning av naturressurser, demografiske endringer og mulige endringer i fylkes- og kommunestrukturen vil påvirke utviklingen i samiske samfunn betydelig. Sametingets arbeid innenfor areal- og miljøspørsmål vil legge dette til grunn.</p>
<p>3.1   Ressurser i nordområdene – til gode for det samiske samfunnet</p>
<p>Tradisjonelle samiske områder har fortsatt mye inngrepsfri natur og et tilsvarende rent miljø, som samene har forvaltet i generasjoner på en varsom måte. Disse ressursene er det økende ønske om å utnytte. Petroleumsressursene i store deler av Barentshavet er fortsatt uutforsket. Presset for å tillate leiting etter olje og gass i nordlige havområder kommer til å øke i årene som kommer. Mineralnæringen trenger nye drivverdige forekomster for fremtidig vekst. Satsing på klimavennlig energi gjør at store arealer i fjellområdene ønskes avsatt til vindkraftproduksjon. Samtidig legges det opp til en økning i havbruksnæringen. Som følge av klimaendringer er nordlige havområder mer og mer attraktiv med sin foreløpig kaldere havtemperatur og tilsynelatende ubrukt kystareal.</p>
<p>En av de viktigste rammebetingelsene for utnyttelse av ressurser i nord er en avklaring av rettigheter til disse. Som urfolk har vi samer rett til å få anerkjent våre rettigheter til land og ressurser, og til å blir konsultert for å oppnå et fritt informert forhåndssamtykke i spørsmål om offentlige tillatelser til utnyttelse og forvaltning av ressursene i våre områder. Oppfølging av Samerettsutvalgets utredning NOU 2007:13, som i hovedsak omfatter spørsmålet om samiske land- og ressursrettigheter utenfor Finnmark, har så langt ikke blitt fulgt opp av regjeringen.</p>
<p>Sametingets energistrategi fra 2013 slår fast at all ressursutvinning skal styrke samiske lokalsamfunn.  Dette vil være et viktig prinsipp for Sametinget også i årene framover. Strategier og tiltak for utnyttelse av naturresurser i tradisjonelle samiske områder må utformes og gjennomføres i tett samspill mellom myndighetene, næringsaktører, Sametinget og samiske rettighetshavere. Sametinget ønsker partnerskap med både myndigheter og næringslivet, der vi sammen kan utvikle regionen til det beste for kulturene og folkene i nord.</p>
<p>3.2   Klimaendringene påvirker naturen og samfunnene i nord</p>
<p>Klimaendringene skjer over dobbelt så raskt i Arktis enn ellers i verden. Det er antatt at det kan bli mellom 4 til 6 grader varmere i Nord-Norge fram mot 2050. Temperaturøkningen og endringene i klimaet kommer til å påvirke både økosystemene og samfunnene i nord. De som er mest avhengig av naturen vil påvirkes sterkest av endringene. Samisk kultur og samiske næringer vil selvsagt også påvirkes av klimaendringene, og det vil derfor være behov for en klimatilpasning slik at det samiske samfunnet blir mindre sårbart for klimaendringene.</p>
<p>Mekanismene som påvirker klimaet er mange, sammensatte og komplekse. Det er vanskelig å lage detaljerte og fullstendig korrekte beregninger av alle effekter som følger med et endret klima. Men det er forskningsfaglig enighet om at nedbøren vil øke, og at ekstremvær vil forekomme oftere. Havet blir varmere, og viktige fiskearter som torsk og lodde kan endre sin utbredelse mot nord og øst. Samtidig trekker mer varmekjære arter inn i Barentshavet og kan utkonkurrere artene, som lever der i dag. Skogen brer seg nordover og i høyden på bekostning av fjell og vidde.</p>
<p>Naturbaserte næringer får både nye muligheter og nye utfordringer. Klimaendringene i Arktisk vil gi grunnlag for økt landbruksproduksjon. Jordbruket i Nord-Norge kan profitere på klimaendringene om de klarer å tilpasse seg de nye utfordringene. Lengre vekstsesong gjør det for eksempel mulig å gjennomføre to slåtter i året i stedet for bare en. Men nordlig økologisk planteproduksjon har i dag en særfordel på grunn av klimaet. Denne særfordelen kan bli svekket på grunn av økt temperatur og økt fuktighet, som fører til større sannsynlighet for sykdom og parasittangrep.</p>
<p>Lengre vekst- og barmarkssesong kan også gi fordeler for reindriftsnæringen. Men vi ser også at temperatursvingninger rundt frysepunktet på vinteren gjør at reinen får problemer med å nå ned til beitene på grunn av ising, og økt temperatur sommerstid gir mer sykdoms- og parasittplager. Reindriftens etablerte flyttemønster utfordres av tidlig tining, og sein gjenfrysning av elver og vann. Kortere snøsesong medfører også utfordringer for reingjeting. De samlete effekten på reindriften kan medføre behov for endringer i både arealbruk og flokkstruktur.</p>
<p>For at samiske næringer og lokalsamfunn skal kunne tilpasse seg til klimaendringer må forvaltningen ta hensyn til klimaeffektene på de økosystemene som danner grunnlaget for tradisjonelle samiske næringer. Dette betyr aktiv bruk av et fore-var-prinsipp, som gir større mulighet for fleksibilitet i møte med det ukjente. Staten Norge må anerkjenne samenes tradisjonelle kunnskap, innovasjoner og praksis, som troverdige verktøy i arbeidet med klimaendringer. Staten må også bidra til at samiske lokalsamfunn er i stand til å møte utfordringer som vil inntreffe.</p>
<p>3.3   Arealforvaltning i kommuner etter kommunereformen</p>
<p>Regjeringen Solberg ønsker færre og større kommuner og har lagt dette til grunn i Stortingsmelding om kommunereformen (Meld. St.14 (2014-2015)). Som følge av stortingsmeldingen og for å støtte opp samiske kommuner har Sametinget gjennom eget utredningsarbeid identifisert utfordringer og muligheter for forvaltning av arealer og ressurser som kan oppstå i kommunereformen.</p>
<p>Rapporten Kommunereformen og samiske interesser konkluderer med at større kommuner kan gi forskjellig utfall for de tradisjonelle samiske næringene. For reindriften kan arealmessig større kommuner på den ene side være en fordel ved at det i større grad muliggjør en helhetlig arealplanlegging for reindrifta. Det blir færre kommuner og overordna arealplaner å forholde seg til, noe som kan lette den administrative oppfølgingen for reinbeitedistriktene. På den andre siden vil  større kommuner kunne resultere i at reindrifta i større grad blir marginalisert og usynliggjort i den kommunale sakshåndteringen, noe som lett medfører at reindriftas arealbehov nedprioriteres.</p>
<p>For kyst- og fjordfiskere kan større kommuner også gi forskjellige utfall. I de senere årene har kommuner blitt oppfordret til å utarbeide interkommunale kystsoneplaner. Større sammenhengende havområder kan gi mulighet for mer helhetlig og forutsigbar planlegging, som tar hensyn til fjordsystemenes bæreevne i forhold til belastningen fra akvakultur og annen aktivitet. Men samtidig opplever Sametinget at det er utfordrende for lokale brukere og fiskeriinteresser å bli hørt i planlegging for bruken av kyst- og havområder. Mulighet for medvirkning kan svekkes dersom avstanden mellom lokale brukere med tradisjonell kunnskap og kommunale planmyndigheter blir større.</p>
<p>En sentral utfordring som rapporten påpeker, er at lokalsamfunn og samiske bygders interesser i større kommunestrukturer lettere kan tilsidesettes enn i mindre. Rapporten anbefaler at det bør sikres mekanismer som gjør at samiske interesser, lokale grupper og grender ikke får mindre gjennomslag for sine interesser i kommunale planprosesser etter kommunereformen. Videre må det sikres at tradisjonell kunnskap, lokale kunnskaper og interesser blir synlige, og er en viktig del av beslutningsgrunnlaget i planprosessene også i de nye storkommuner.</p>
<p>Rapporten peker også på at konsekvensene av endring av kommunestrukturen vil være ulike avhengig om kommuner per i dag har et samisk flertall eller et samisk mindretall. Det vil være et tilbakeslag for utvikling av samisk offentlighet og funksjonelle samiske samfunnsutviklingsområder dersom det etter kommunereformen ikke lenger vil finnes samiske flertallskommuner.</p>
<p>Sametingets plenum har i sak 045/14 behandlet kommunereformen. Sametinget mener blant annet at kommunenes konsultasjonsansvar ovenfor samiske interesser bør fastsettes i lov. Det må etableres mekanismer for kommunenes gjennomføring av konsultasjoner overfor representative samiske interesser for tiltak og beslutninger som kan få direkte betydning for samisk språk, kultur, næringsutøvelse og samfunnsliv.</p>
<p>En marginal og truet tilstedeværelse av samisk kultur, næring og samfunnsliv skal også være et argument for at samiske interesser skal prioriteres og fremmes i kommunene. I kommuner med mindretall av samisk befolkning må det derfor sikres mulighet for gjennomslag for deres saker.</p>
<p>3.4   Fraflytting og urbanisering endrer samiske bygder</p>
<p>Det samiske bosettingsområdet har opplevd store endringer i befolkningen i løpet av de siste tiårene. Det har vært en folketallsnedgang på 16 % fra år 1990 til 2010 i virkeområdet for Sametingets tilskuddsordninger for næringsutvikling, STN-området. Befolkningsutviklingen har vært lignende i de sørsamiske kommunene i forvaltningsområdet for samisk språk, Røyrvik og Snåsa. I Røyrvik gikk folketallet ned 33 % og i Snåsa var nedgangen 15 % i tidsperioden 1990-2010.</p>
<p>I samme perioden har STN-kommunene gjennomgått en kraftig aldringsprosess, ikke ulik andre områder i nord. Hovedgrunnen til folketallsnedgangen og aldringen er at utflytting av de årskullene som vokste opp på 1970 og 1980-tallet er større enn innflytting. Befolkningsveksten i Nord-Norge har kommet de regionale sentra til gode. Bodø i Nordland, Tromsø i Troms samt Alta og Hammerfest i Finnmark har hatt betraktelig større befolkningsvekst enn områdene i fylkene ellers. Også mange samer søker seg til bysentra.</p>
<p>Primærnæringene har stor betydning for sysselsetting i samiske lokalsamfunn. Både reindrift, landbruk og fiske er viktige selv om alle har opplevd nedgang i sysselsetting i det siste tiåret. Kun i kommunene Kautokeino og Karasjok har man opplevd økning i antall sysselsatte i reindrift, og i fiskeri har kun kommunene i Øst-Finnmark hatt vekst i antall sysselsatte. Kvinner er fortsatt underrepresentert i primærnæringene selv om rekruttering av kvinner til landbruk har vært positiv i Finnmark de siste årene. Andelen offentlige arbeidsplasser er relativt høy i de samiske kommunene.  Samiske institusjoner, som Sametinget, Sámi Allaskuvla og språk- og kultursentraene som Árran og Saemien Sijte, er viktige for mange kommuner.</p>
<p>Aldring av befolkningen i kombinasjon med utflytting gir utfordringer for hvordan samiske bygdene og lokalsamfunn kan fungere. Færre får sin inntekt av primærnæringene eller er avhengig av naturressurser for selvberging. Gårder gjøres om til fritidseiendommer og flere ønsker seg hytte i tilknytning til slektens høstingsområder. Primærnæringene, som reindrift, jordbruk og fiske, utfordres med nye for inntjeningsmuligheter som gruvevirksomhet og reiseliv. For samisk ungdom velger å bosette seg i sine hjembygder vil tilgang til utmarka og naturressursene kunne være avgjørende for livskvaliteten. Det er en utfordrende oppgave for samiske kommuner å finne strategier som ivaretar naturgrunnlaget, samtidig som det er behov for nye arbeidsplasser for å opprettholde bosettingen. Sametinget ønsker å være en partner og en støttespiller i dette arbeid.</p>
<p>4   Samvirke mellom samiske interesser og offentlige myndigheter</p>
<p>Et godt samvirke mellom samiske interesser og offentlige myndigheter i beslutninger knyttet til areal, naturvern og ressursutvinningsforvaltning er avgjørende for at naturgrunnlaget for samiske kultur sikres. Sametinget legger til grunn at det relevante kunnskapsgrunnlaget skal også omfatte tradisjonell kunnskap.</p>
<p>4.1   Konsultasjoner med statlige myndigheter ved forvaltning av arealer og ressurser</p>
<p>Sametingets mål er at Sametinget og samiske interesser og rettighetshavere skal ha en reell mulighet til å bli konsultert av staten for å kunne gi et fritt forhåndsinformert samtykke til planer og tiltak knyttet til areal- og ressursforvaltning. Denne retten skal lovfestes.</p>
<p>Samene har over generasjoner forvaltet og nyttiggjort seg av ressurser og arealer i sine tradisjonelle bosettingsområder. Lover, planer og tiltak som påvirker denne bruken kan ikke vedtas uten at vi blir konsultert om dette. Vi skal også kunne delta direkte i den offentligrettslige forvaltningen av naturressursene og miljøet.</p>
<p>Sametinget og staten Norge har formalisert det folkerettslige kravet om konsultasjoner i konsultasjonsavtalen fra 2005. Staten skal i god tro konsultere med Sametinget og direkte berørte samiske interesser med siktemål om å oppnå enighet før det eventuelt gis tillatelse til prosjekter, som berører våre landområder, sjøområder, og andre ressurser. Der myndigheten til å fatte vedtak overføres fra staten til en underliggende etat, skal plikten til å konsultere også følge med. Dersom det er uenighet i saken må det synliggjøres i dokumentet som leder fram til vedtaket.</p>
<p>Sametinget har også en egen avtale med klima- og miljøverndepartementet fra 2007 om retningslinjer for verneplanarbeid etter naturvernloven i samiske områder. I tillegg har Sametinget en avtale om gjennomføring av konsultasjoner med NVE fra 2009.</p>
<p>Konsultasjonsavtalen med staten er et godt grunnlag for gjennomføring av konsultasjoner i spørsmål om areal- og miljøforvaltning. Sametinget har fått gjennomslag for egne interesser i flere spørsmål, særlig i konsultasjoner med Olje- og energidepartementet om energiutbygginger. Ett eksempel på dette er Fálesrášša vindkraftutbygging i Kvalsund kommune som ble avslått på grunn av de negative virkningene for reindriften i området.</p>
<p>Det har vært motstridende oppfatning av konsultasjonsprosedyrene og gjennomføringen av konsultasjonene med NVE. Til tross for Sametingets anmodninger ønsker ikke NVE å konsultere om utfallet i konsesjonssakene, og konsultasjonsavtalen begrenser til konsultasjonene å gjelde kun tiltak, som er underlagt konsekvensutredningsplikt etter forskrift om konsekvensutredninger. Dette betyr at kun større vann- og vindkraftanlegg omfattes av avtalen mens man ser at det kan være den samla  belastningen av flere mindre vannkraftverk som blir avgjørende for hvilke konsekvenser kraftutbygging har. I tillegg er det uenighet om tiltakshavere er pålagt å utrede den samlede belastningen for berørte reinbeitedistrikter.</p>
<p>Retningslinjer for verneplanarbeid i samiske områder gir et godt grunnlag for å involvere samiske interesser i verneprosessene. Imidlertid opplever Sametinget at det er varierende kjennskap til avtalen i de ulike forvaltningsinstanser og hos fylkesmennene. Det er potensiale for å gjøre retningslinjene bedre kjent både hos verneområdeforvalterne og fylkesmennene.</p>
<p>Mål:</p>
<p>Samiske interesser og rettighetshavere skal ha en reell mulighet til å bli konsultert for å kunne gi et fritt forhåndsinformert samtykke til planer og tiltak knyttet til areal- og ressursforvaltning. Denne retten skal lovfestes.</p>
<p>Strategier:</p>
<list><p type="listitem">Sametinget vil forbedre konsultasjonene med NVE. Avtalen med NVE om gjennomføring av konsultasjoner gjennomgås og revideres før videreføring.</p>
<p type="listitem">Sametinget vil arbeide for at sentrale og regionale myndigheter skal opparbeide seg kunnskaper om urfolksspørsmål og få bedre kjennskap til konsultasjonsavtalen og retningslinjer for verneplanarbeid i samiske områder</p>
</list><p>4.2   Samvirke med samiske interesser i kommunal planlegging</p>
<p>Sametingets mål er at samiske interesser lokalt skal ha mulighet til å bli konsultert i beslutninger, som berører naturgrunnlaget for deres virksomhet. Sametingets innsigelse skal bidra til å sikre naturgrunnlaget for samisk kultur og næringsutøvelse.</p>
<p>Samer er bosatt i de fleste kommuner i Norge, men behovet og muligheten for særskilt forpliktende involvering i kommunale planprosesser varierer. For Sametinget er det avgjørende at samer skal kunne delta i beslutninger om bruken og forvaltningen av våre tradisjonelle arealer: vidder og skog, vann, kyst og sjø, meáhcci og jordbrukets kulturlandskap.</p>
<p>Enhver som fremmer planforslag har ansvar til å legge til rette for medvirkning. Dette følger av plan- og bygningslovens §5-1. Kommuner har en særlig ansvar å sikre medvirkning fra grupper som kan kreve spesiell tilrettelegging, herunder samer. Denne plikten til å legge til rette for medvirkning er ikke så omfattende som en konsultasjonsplikt. Det mangler fortsatt en lovmessig fastsetting av kommunenes konsultasjonsplikt overfor berørte samiske interesser og rettighetshavere.</p>
<p>Innsigelsesmyndigheten, som Sametinget har i plan- og bygningsloven, er en måte å oppfylle folkerettens konsultasjonsforpliktelser. Sametingets innsigelsesmyndighet skiller seg dermed vesentlig fra de øvrige myndigheters mulighet til å fremme innsigelse.</p>
<p>Gjennom Retningslinjer for innsigelse i plansaker etter plan- og bygningsloven (H-2/14) ønsket regjeringen å stramme inn bruken av innsigelser fra statlige og regionale myndigheter. Fylkesmannens rolle som statlig samordner av innsigelser ble også styrket. I Nasjonale forventninger til regional og kommunal planlegging fra 2015 slår regjeringen blant annet fast at det kommunale selvstyret skal vektlegges når regionale- og statlige myndigheter vurderer å fremme innsigelse. Sametingets innsigelsesmyndighet har en folkerettslig begrunnelse og kan ikke svekkes gjennom samordning eller kravet om vektlegging av lokalt selvstyre.</p>
<p>Sametinget kan fremme innsigelse i saker som er av vesentlig betydning for naturgrunnlaget for  samisk kultur og næringsutøvelse. Hva som er <span type="quote">«av vesentlig betydning»</span> er til enhver tid opp til Sametinget å vurdere. Sametinget har ansvaret for å ta en samlet avveining og vurdering om når saken er så viktig at innsigelsen fremmes.</p>
<p>Kommunal- og moderniseringsdepartementets oversikt om innsigelser fra 2014 viser at Sametinget sto for én prosent av alle innsigelser. Samtidig sto fylkesmannen for over halvparten av alle innsigelsene. Sametingets innsigelser har vært fremmet på grunn av inngrep i naturgrunnlaget for reindrift, tradisjonell kystnære fiskeri, utmarksbruk og samiske kulturminner. Innsigelsene har også vært begrunnet med mangelfulle konsekvensutredninger og manglende medvirkning i planarbeidet.</p>
<p>Etter Sametingets syn er departementets sluttbehandling av våre innsigelser konsultasjonspliktig og vi mener at staten ikke kan se bort fra dette i saker som er av avgjørende betydning for vår kultur og næring. Ett eksempel på dette er sluttbehandling av innsigelsene til reguleringsplanen for Nussir-gruve i Kvalsund kommune, som statsråden ikke anså å være konsultasjonspliktig.</p>
<p>Sametinget ser det som avgjørende at samiske interesser og rettighetshavere sikres retten til å bli konsultert i spørsmål som berører vårt naturgrunnlag. Selv om konsultasjonsplikten så langt ikke er fastsatt i lov, gjelder denne folkerettslige plikten også for lokale og regionale myndigheter. Det er viktig å få styrket mulighetene for en reell og aktiv deltakelse for samiske interesser og rettighetshaver i beslutningsprosessene om endret bruk av arealer og naturgrunnlag. For å oppnå dette i kommunal forvaltning bør kunnskapen om samisk kultur, samfunnsforhold og rettigheter økes. Samiske interesser og rettighetshavere må samtidig få styrket sin kapasitet og kompetanse til å delta i beslutningene.</p>
<p>Mål:</p>
<p>Samiske interesser lokalt skal ha mulighet til å bli konsultert om beslutninger som berører naturgrunnlaget for deres virksomhet. Sametingets innsigelse skal bidra til å sikre naturgrunnlaget for samisk kultur og næringsutøvelse</p>
<p>Strategier:</p>
<list><p type="listitem">Sametinget vil at Stortinget lovfester samenes rett til å bli konsultert i arealsaker som direkte berører oss og våre interesser.</p>
<p type="listitem">Sametinget skal bruke sin innsigelsesmyndighet for å sikre naturgrunnlaget for samisk kultur og næringsutvikling for fremtidige generasjoner.</p>
<p type="listitem">Sametinget skal utvikle sin egen veilederrolle ovenfor kommunene med tanke på at de skal bedre kunne legge til rette for reel medvirkning av direkte berørte samiske interesser.</p>
</list><p>4.3   Samiske rettighetshavernes kapasitet til deltakelse i beslutningsprosessene</p>
<p>Sametingets målsetting er at samiske rettighetshavere og interesser skal ha kapasitet og kompetanse til en likeverdig samhandling og forhandling med industrien, staten og rettssystemet.</p>
<p>Samiske rettighetshavere og interesser er økonomisk og kapasitetsmessig i en svak situasjon i møte med selskaper, som har interesser for utvinning og utnyttelse av ressurser i deres områder. Samhandling og forhandling skjer derfor i et asymmetrisk maktforhold. Det er et behov for å styrke samiske rettighetshavere kompetanse og kapasitet i beslutningsprosesser om bruken av arealer og ressurser.</p>
<p>Sametinget har støttet initiativ for å styrke samiske rettighetshaveres kompetanse og kapasitet i møte med større utbyggingsaktører gjennom blant annet Stiftelsen Protect Sápmi. Stiftelsen bistår i  forhandlinger på vegne av samiske interesser og rettighetshavere i møte med utbyggere og interesser. Sametinget mener at selskaper og store grunneiere, som disponerer over grunn med samiske ettigheter, kan være tjent med å støtte et slikt initiativ.</p>
<p>Fra 2015 har Sametinget etablert en søknadsbasert tilskuddspost for å følge opp samiske rettigheter til arealer og ressurser. Ordningen prioriterer støtte for juridisk bistand til samiske rettighetshavere i saker, som må føres for domstolene og som er av prinsipiell karakter for ivaretakelse av land- og ressursrettigheter. Videre prioriteres støtte til ordninger for veiledning og forundersøkelser for at kollektive krav fremmes overfor Finnmarkskommisjonen. I tillegg prioriteres støtte til nettverk og organisasjoner, som arbeider for anerkjennelse av land- og ressursrettigheter utenfor Finnmark.</p>
<p>Sametinget ser behov for å styrke arbeidet med å gjøre samiske rettighetshavere i stand til å fremme krav om sikring og bevaring av deres arealer og ressurser. Reinbeitedistriktene får tilskudd over reindriftsavtalen for slikt arbeid, men dette er langt ifra tilstrekkelig. Andre samiske næringer, utmarksbrukere eller bygdelag har ikke statlig tilskudd for rettighetsarbeid tilgjengelig. Etablering av slike støtteordninger må nødvendigvis skje i tett samarbeid med samiske næringsorganisasjoner og institusjoner.</p>
<p>Mål:</p>
<p>Samiske rettighetshavere og interesser skal ha kapasitet og kompetanse for en likeverdig samhandling og forhandling med industrien, staten og rettssystemet</p>
<p>Strategier:</p>
<list><p type="listitem">Sametinget vil styrke samiske rettighetshaveres muligheter til å kunne gi sitt frie og informerte forhåndssamtykke til forespørsler om utvinninger av naturressurser</p>
<p type="listitem">Sametinget vil styrke støtteordninger for samiske rettighetshavere. Sametinget skal samhandle med samiske organisasjoner og institusjoner med tanke på styrking av rettighetshavernes posisjon i forhold til utbyggingsinteressene.</p>
</list><p>4.4   Árbediehtu - en ressurs for forvaltningen</p>
<p>Sametingets målsetting er at samisk tradisjonell kunnskap – árbediehtu – må anerkjennes og vektlegges parallelt med forskningsbasert kunnskap i beslutningsprosessene om bruk og vern av land og ressurser. Sametinget vil bidra til at den tradisjonelle kunnskapen forvaltes med respekt for kunnskapsbærerne og at slik kunnskap kan inngå i beslutningsprosesser i dialog med de samiske samfunnene og slik tas aktivt i bruk i forvaltning av arealer og ressurser i samiske områder.</p>
<p>Árbediehtu, tradisjonell samisk kunnskap, er vår forståelse av forsvarlig forvaltning av naturresurser, og menneskets plass i naturen. Dette har vi nyttiggjort oss for overlevelse over tid. Denne kunnskapen er overført fra generasjon til generasjon gjennom kontinuerlig bruk av høstings- og bruksområdene våre, og gjennom fortellinger og ritualer. Kvinner har hatt og har en viktig rolle i overføring av tradisjonell kunnskap gjennom barneoppdragelse. Tradisjonell kunnskap er grunnleggende for at vi kan videreføre vår kultur og forståelser til kommende generasjoner.</p>
<p>Konvensjonen om biologisk mangfold, artikkel 8j, slår fast at statene skal respektere, bevare og opprettholde urbefolkningenes- og lokalsamfunnenes kunnskap, innovasjoner og praksis i bruk og bevaring av biologisk mangfold. Naturmangfoldlovens § 8 setter krav om at det skal legges vekt på kunnskap basert på generasjoners erfaringer gjennom bruk av og samspill med naturen, herunder samisk bruk, ved alle beslutninger som berører naturmangfoldet.</p>
<p>På tross av lovens anerkjennelse av tradisjonell kunnskap, er det utfordrende for forvaltningen å ta i bruk samisk tradisjonell kunnskap i praksis. Árbediehtu er lite dokumentert og lite tilgjengelig i  skriftlige kilder eller kartdata. Det er i tillegg varierende kunnskap hos forvaltningsmyndighetene om hva tradisjonell kunnskap betyr og hvordan man bør inkludere dette i beslutningsprosessene. Videre kan utfordringen være at man anser og nedgraderer tradisjonell samisk kunnskap til å være et partsinnlegg i arealrettighetsspørsmål, og ikke en del av kunnskapsgrunnlaget. Tradisjonell kunnskap må benyttes i tett dialog med samiske rettighetshavere, berørte parter og med respekt for kunnskapsbærerne.</p>
<p>Forskriftene om konsekvensutredning slår fast at utredningene skal ta utgangpunkt i foreliggende kunnskap og nødvendig oppdatering av denne. I tillegg påpekes det at der hvor slik kunnskap ikke foreligger om viktige forhold, skal det i nødvendig grad innhentes ny kunnskap. Sametinget mener at planmyndighetene i større grad bør forpliktes til å innhente ny kunnskap om tradisjonell samisk bruk av arealer og ressurser og hvilken betydning dette har for samene. Sametingets plenum har i sak 008/16 om Sametingsmelding om høyere utdanning og forskning vedtatt at Sametinget vil bidra til at et senter for samisk tradisjonskunnskap etableres. Dette vil være et viktig bidrag til å gjøre tradisjonell samisk kunnskap tilgjengelig og anerkjent.</p>
<p>Mål:</p>
<p>Samisk tradisjonell kunnskap – árbediehtu - må anerkjennes og vektlegges parallelt med forskningsbasert kunnskap i beslutningsprosessene om bruk og vern av land og ressurser. Sametinget vil bidra til at den tradisjonelle kunnskapen forvaltes med respekt for kunnskapsbærerne og at slik kunnskap kan inngå i beslutningsprosesser i dialog med de samiske samfunnene og slik tas aktivt i bruk i forvaltning av arealer og ressurser i samiske områder.</p>
<p>Strategier:</p>
<list><p type="listitem">Sametinget vil arbeide for at det skal utvikles forpliktende retningslinjer for hvordan samisk tradisjonell kunnskap skal inkluderes i utrednings- og planleggingsprosesser.</p>
<p type="listitem">Sametinget vil bidra til at forvaltere av arealer og ressurser har forutsetninger til å verdsette og anvende tradisjonell samisk kunnskap, árbediehtu. Dette skal gjøres gjennom samarbeid og i gjensidig dialog med utdannings- og faginstitusjoner, samiske rettighetshavere, berørte parter og kunnskapsbærerne.</p>
</list><p>4.5   Konsekvensutredninger</p>
<p>Sametingets målsetting er at konsekvensutredninger skal gi beslutningsrelevant kunnskap om samisk arealbruk og tradisjonell kunnskap knyttet til dette.</p>
<p>De tradisjonelle samiske næringene som reindrift, fjordfiske, jordbruk, kombinasjonsnæringer og utmarkshøsting bruker naturen og ressursene på en allsidig og variert måte. Bruken er avhengig av naturmiljøet og ressursene som en helhet. En slik helhetlig bruk krever også en helhetlig tilnærming til forvaltning av ressursene. På tross av lovmessige forpliktelser, så skjer dette ikke bestandig i praksis.</p>
<p>Areal- og reguleringsplaner, som kan ha vesentlige konsekvenser for miljø og samfunn, skal gi en særskilt vurdering og beskrivelse av disse konsekvensene. Forskriftene for konsekvensutredning av 2014 gir nærmere beskrivelse av hvilke tiltak som krever en slik utredning, og hvilke forhold som skal belyses. Konsekvensutredninger skal blant annet vurdere tiltakets følger for kulturminner og kulturmiljø, utøvelse av samiske utmarksnæringer og reindriftens særverdiområder. Videre skal den samlede belastningen av planlagte og gjennomførte planer og tiltak vurderes.</p>
<p>Lovkommentaren til plan- og bygningslovens §3-1 punkt c nevner spesifikt at der hvor reindriftsinteresser blir berørt, skal de samlede effektene av planer og tiltak innenfor det enkelte reinbeitedistriktet vurderes. Det viser seg å være utfordrende å beskrive den samlede belastningen  av eksisterende og planlagte tiltak. På det ene side strekker reinbeitedistrikter seg over flere administrative enheter, både kommuner og fylker. På det andre side kan en slik arbeid være ressurs- og kompetansekrevende å utføre.</p>
<p>I saker som behandles etter vannressursloven og energiloven blir heller ikke søkere pålagt å utrede den samlede belastningen eksisterende og planlagte tiltak for reindrifta. I stedet har NVE valgt sjøl å gjøre en slik vurdering i sine vedtaksdokumenter. Sametinget mener dette er en uheldig praksis og har i slike tilfeller fremmet innsigelse.</p>
<p>For fiskere i sjøsamiske kyst- og fjordområder er utfordringen at forskningsresultatene om havbrukets konsekvenser for villfisken ikke er entydige. Forskning har ikke klart å fastslå hvorvidt utslipp og bruk av kjemikalier i havbruk påvirker villfiskens vandringsmønstre og gyteadferd. Konsesjonssøknader om akvakultur blir sjelden pålagt å utrede samla belastning av planlagte tiltak i fjordsystemet. Brukere av kyst- og havområder blir også i liten grad lyttet til når de melder om bortfall av eller nedgang i fangst.</p>
<p>Sametinget mener at konsekvensutredninger skal inkludere samisk tradisjonell kunnskap og de lokale brukernes erfaringer. Sametinget krever at det rettes oppmerksomhet mot en helhetlig kunnskapsinnhenting, som tar hensyn til tradisjonelle samiske næringenes behov. For reindriftsnæringen kan tiltak ha alvorlige konsekvenser dersom man ikke ser på distriktenes virksomhet samlet sett. I kyst- og fjordområdene er fiskeriene avhengige av at man ser på fjordenes bæreevne som en helhet. Mangel på entydig forskningskunnskap burde fordre til en fore-var-holdning i alle arealdisponeringene i viktige gyteområder.</p>
<p>Mål:</p>
<p>Konsekvensutredninger skal gi kunnskap om og ta hensyn til den helhetlige samiske arealbruken og tradisjonell kunnskap knyttet til dette.</p>
<p>Strategi:</p>
<list><p type="listitem">Sametinget arbeider for at alle beslutningsprosesser om bruken av naturgrunnlaget for samisk kultur og næringsutøvelse vurderer den samlede belastning av planer og tiltak.</p>
<p type="listitem">Mangel på beskrivelse av samlede belastning av eksisterende og nye planer og tiltak for det enkelte reinbeitedistrikt vil være en selvstendig innsigelsesgrunn for Sametinget.</p>
</list><p>4.6   Kompetansekrav for reindriftsutredere</p>
<p>Sametingets målsetting er at det stilles særskilte krav til utredere, som skal beskrive planenes og tiltakenes konsekvenser til reindrifta. I tillegg bør det utvikles statlige retningslinjer for hvordan de berørte reinbeitedistriktene skal involveres i arbeidet for at sakene skal bli forsvarlig utredet.</p>
<p>Regjeringens temaveileder Reindrift og planlegging etter plan- og bygningsloven slår fast at vedtak av arealplaner må være basert på forsvarlige utredninger av virkningene for reindriften og ta tilstrekkelig hensyn til næringens behov for arealer. Dette følger av blant annet ILO-konvensjon nr. 169 artikkel 7, som krever at konsekvenser av inngrep i samiske områder, herunder områder hvor det utøves reindrift, må være tilstrekkelig utredet før et eventuelt naturinngrep kan iverksettes.</p>
<p>Reindriftsnæringen gir uttrykk for mistillit for klassifiseringsmetodene som brukes i reindriftsfaglige  vurderinger. Det er lite hensiktsmessig å bruke verktøy, som er utviklet for å dokumentere landbrukets naturbruk og landskapsforståelse. Flere stiller seg også kritisk til hvordan utredere kvalifiseres til å gjøre utredninger.</p>
<p>Sametinget mener det behov for at samiske rettighetshavere gis mulighet til å være delaktig i å utpeke hvem som skal utrede, hva som bør utredes og på hvilket grunnlag. Prosessen bak dette skal også dokumenteres.</p>
<p>Mål:</p>
<p>Det stilles særskilte krav til utredere som skal beskrive planenes og tiltakenes konsekvenser til reindrifta. I tillegg bør det utvikles statlige retningslinjer for hvordan de berørte reinbeitedistriktene skal involveres i arbeidet for at sakene skal bli forsvarlig utredet.</p>
<p>Strategier:</p>
<list><p type="listitem">Sametinget vil arbeide for at det utarbeides statlige retningslinjer for gjennomføring av reindriftsfaglige konsekvensutredninger.</p>
</list><p>5   Sikring av naturgrunnlaget for samisk kultur og næringsutøvelse</p>
<p>Forvaltning av landarealer skjer i stor grad lokalt i kommunene, med plan- og bygningsloven som det viktigste styringsredskapet. Plan- og bygningsloven skal bidra til at all offentlig planlegging sikrer naturgrunnlaget for samisk kultur og næringsutøvelse. For å styrke og synliggjøre de samiske dimensjonene i kommunale planprosesser, må samiske hensyn bli en naturlig og integrert del av planprosessene. Dette kapitlet setter særskilt søkelys på naturgrunnlaget for fiskeri, landbruk og reindrift. Meahcci – utmark som utmarksnæringenes og kombinasjonsnæringenes ressursgrunnlag blir diskutert i kapittel 8.</p>
<p>5.1   Kyst og hav som ressursgrunnlaget for sjøsamisk kultur</p>
<p>Sametingets målsetting er at samiske lokalsamfunn skal ha tilgang til reine kyst- og havområder som sikrer grunnlaget for et levedyktig fjord- og kystfiske, men også til fiske for matauke og rekreasjon. Sametinget vil sikre at disse ressursene og arealene ikke blir ødelagt, forurenset eller fortrengt av konkurrerende arealkrevende virksomhet.</p>
<p>Tradisjonelle samiske kystfiskerier bidrar til bosetting langs kysten og fjordene i Finnmark og Nord-Troms. Fiskeri har er også viktig i enkelte samiske lokalsamfunn lengre sør i Troms og Nordland. De siste tiårene har det blitt færre små båter og fiskere i de fleste kystkommunene. Sjølaksefisket er et tradisjonelt fiskeri som har opplevd store innskrenkinger til muligheten for å utøve næring på grunn statlige reguleringer. Rekrutteringen til sjølaksefisket og utøvelsen av dette er sterkt presset. Utnyttelse av ressursene i havet til matauke er fortsatt viktig for mange husholdninger både i økonomisk og kulturelt perspektiv.</p>
<p>Havbruk er en utfordring for tradisjonelle kystfiskerier. Oppdrettsanlegg legger beslag på arealer. Utslipp, fôring, behandling og spredning av lakselus og andre sykdommer kan ha negative konsekvenser på havmiljøet, og kan slik utgjøre en miljøtrussel. Gyteområder for torsk og vandringsruter for sjølaksen og annen villfisk kan i tillegg være sårbare for innflytelse fra oppdrettsanleggene. Det mangler entydig forskningskunnskap om temaet.</p>
<p>Regjeringen legger opp til en femdobling av havbruksnæringen fram mot 2050. Mye av denne opptrappingen kan komme til å skje i tradisjonelle samiske kystsamfunn. Økning av havbruksnæringen vil derfor lett komme i konflikt med tradisjonell lokal ressursutnytting samtidig som  forurensningsfaren i fjordene vil kunne øke betraktelig. Sjølaksefiskere er et utsatt gruppe som vil bli skadelidende i en slik utvikling.</p>
<p>Fylkeskommunen overtok myndigheten til å konsesjonstildeling fra Fiskeridirektoratet i 2010. Sametingets mistet da muligheten til å be om konsultasjoner på konsesjonsnivå. I dag kan Sametinget kun kreve utredninger av tiltakets konsekvenser for samiske utmarksnæringer og samiske kulturminner. Fiskeridirektoratet har en plikt til å følge opp også samiske fiskeriinteresser ved konsesjonstildelinger. Sametinget er ikke kjent med at Fiskeridirektoratet aktivt fremmer samiske hensyn i sine uttalelser.</p>
<p>Sametinget har mulighet til å påvirke beslutninger om bruken av sjøareal gjennom arbeidet med kommunale arealplaner og kystsoneplaner etter plan- og bygningsloven. I sin planlegging har kommunene kun anledning til å fastsette hvor det er ønskelig å ha akvakultur og hvilke arter det skal være tillatt å drive oppdrett på. Omfanget av og vilkårene for oppdrett fastsettes gjennom konsesjonsbehandling der fylkeskommunen er myndighet.</p>
<p>Det mangler forvaltningsrelevant kunnskap om den tradisjonelle bruken av samiske kyst- og havområder, og verktøy for vurdering av verdien av denne bruken. Den lokale samfunnsmessige betydningen og inntektene fra fjordfiskeflåten blir ikke like ofte synliggjort, som inntektene og arbeidsplassene som skapes i havbruk. I tillegg opplever fiskere at kommuner har utilstrekkelige eller manglende rutiner for innhenting av tradisjonell kunnskap om bruken av havområdene i planprosessene.</p>
<p>Fiskeridirektoratet har i kartverktøyet sitt synligjort den eksisterende bruken av kyst- og havområder, og dette verktøyet brukes hyppig i planlegging. Kartverktøyet synliggjør ikke spesifikt samisk bruk og heller ikke områder der det fiskes for matauke. Det er derfor vanskelig i planprosessene å gjøre den samiske bruken av sjøarealene synlig og tilgjengelig uten direkte involvering av brukere av områdene.</p>
<p>For Sametinget er det avgjørende at samiske lokalsamfunn får muligheten til å delta i planprosesser, hvor premissene for bruken av sjøarealene legges. Muligheten til videreføring av tradisjonell fiskeri og bruken av havområdene til matauke er av vesentlig betydning for samisk kultur. Sametinget mener at en del av verdiskapningen fra havbruk skal tilbakeføres til samiske lokalsamfunn.</p>
<p>Mål:</p>
<p>Samiske lokalsamfunn skal ha tilgang til reine kyst- og havområder som sikrer grunnlaget for et levedyktig fjord- og kystfiske, men også til fiske for matauke og rekreasjon. Disse ressursene og arealene skal ikke blir ødelagt, forurenset eller fortrengt av konkurrerende virksomhet.</p>
<p>Strategier:</p>
<list><p type="listitem">Sametinget arbeider for at tradisjonell samisk bruk av kyst og hav synliggjøres i kommuneplanprosesser og konsekvensutredninger.</p>
<p type="listitem">Sametinget vil arbeide for at Fiskeridirektoratet tar hensyn til samiske fiskeriinteresser i sine uttalelser til tildeling av akvakulturkonsesjoner og arealplaner.</p>
<p type="listitem">Sametinget skal aktivt delta i reguleringen av sjølaksefiske som et grunnlag for sjøsamisk kultur.</p>
<p type="listitem">Sametinget vil arbeide for at kartverktøy som benyttes i planleggingen også viser samisk tradisjonell bruk av sjøarealene.</p>
<p type="listitem">Sametinget vil bidra til at samiske lokalsamfunn og fiskere er i stand til delta i prosesser som angår deres mulighet for virke og utvikling.</p>
<p type="listitem">Sametinget vil arbeide for at andelen av verdiskapingen fra oppdrett tilbakeføres til  samiske lokalsamfunn.</p>
<p type="listitem">Sametinget vil arbeide for at staten tar ansvar for og følger opp miljøsikring av oppdrettsanlegg.</p>
</list><p>5.2   Innmark og utmark som jordbrukets ressursgrunnlaget</p>
<p>Sametingets målsetting er at dyrka mark i samiske områder fortsatt skal være aktivt i bruk som grunnlag for dagen og framtidas matproduksjon.</p>
<p>Grunnlaget for jordbruket i samiske områder har vært lokalprodusert grovfor. Både dyrkamark og utmark har vært viktige ressurser i utviklingen i det samiske jordbruket. De grovforbaserte produksjonene som storfe-, saue- og geithold har vært dominerende og er fortsatt det.</p>
<p>Jordbruk i samiske områder har vært preget av små bruk og kombinasjoner med andre virksomheter. Arealene har ligget ofte spredt og har hatt en ugunstig arrondering. Det har vanskeliggjort utbygging av store driftsbygninger spesielt i kystområdene. I slike områder er mange bruk lagt ned. Gjengroing av dyrkamark er et av konsekvensene av dette. I andre områder har det samiske jordbruket også utviklet seg til både større og moderniserte bruk. Spesielt i Tana og Alta er det bygd store og tidsmessige bygg.</p>
<p>I hele landet har antall melkebruk i perioden 2003-2013 blitt halvert. Også antall sauebruk har gått ned. Innmark brukes både til høsting av fôr og til beiting, mens utmarka brukes hovedsakelig til beite for sau og noe til geit. Det har vært en nedgang i jordbruksarealer også i samiske områder. I Troms har arealet for grovfôrproduksjon gått ned med ni prosent i perioden 2003-2013 og i Nordland har nedgangen i samme periode vært åtte prosent. Vanligste årsaker til denne nedgangen har sammenheng med at jordbruksarealer tas i bruk til byggeformål og at det foregår en gjengroing av både innmark og utmark. Selv om både antall bruk og jordbruksareal er redusert så har ikke verdiskapingen i jordbruket gått noe særlig ned. Det kan forklares med at produksjonen er blitt effektivisert ved at brukene er blitt større og avdråtten er økt. Samtidig bidrar nedlegging av gårdsbruk til nedgang i folketallet i samiske områder.</p>
<p>Sauenæringen er en arealkrevende næring hvor utnyttelsen av utmarka er avgjørende for det økonomiske resultatet. Det at sauen går på utmarksbeite gjør at produksjonen er også økologisk bærekraftig samtidig som sauen hindrer gjengroing av utmark. Beitingen er også positivt for det biologiske mangfoldet i utmarka. Når beitingen opphører og gamle slåttevoller gror igjen, er det både tap av beitemark og naturmangfold. Dette er dårlig miljøpolitikk.</p>
<p>De fleste sauebrukene er organisert i beitelag. Beitelagene skal organisere beitebruken slik at de benyttes best mulig. De skal også samordne tilsyn under beiting for å hindre tap. Rovvilt er årsak til de fleste tapene. I større sauekommuner er det laget beiteplaner. Disse skal dokumentere bruken av beiteressursene. Disse vil også kunne synliggjøre den verdiskapingen som skjer i utmarka, og vil med det vise det øvrige samfunnet hvor viktig beiteområdene er i sauenæringen</p>
<p>Et effektivt vern av arealer til høsting og beite vil sikre gårdbrukere både det biologiske og økonomiske grunnlaget for fremtidsrettet og bærekraftig drift</p>
<p>Mål:</p>
<p>Dyrkamark i samiske områder skal fortsatt være aktivt i bruk som grunnlag for dagen og framtidens matproduksjon.</p>
<p>Strategier:</p>
<list><p type="listitem">Sametinget vil bidra til å forhindre nedbygging og gjengroing av jordbruksarealer</p>
<p type="listitem">Sametinget vil arbeide for at jordbruk i samiske områder har forutsigbare betingelser for å bruke utmarka effektiv som en del av driftsgrunnlaget sitt.</p>
<p type="listitem">Sametinget vil arbeide for at flere kommuner innarbeider beiteplaner for bruken av utmarksbeite i arealforvaltningen</p>
</list><p>5.3   Beitegrunnlaget for reindrift</p>
<p>Sametingets målsetting er at reindrifta har tilgang til nødvendige beitearealer, flytteleier og særverdiområder.</p>
<p>Reindrifta er en arealavhengig næring med behov for store sammenhengende områder, samt beitero. Det er et stort behov for en mer helhetlig tilnærming for å sikre reindriftens beitegrunnlag og mulighet for utvikling av næringa.</p>
<p>Nedbygging av reinbeiteland er en av de aller største truslene mot reindrifta. Inngrep mot reindriftens beitegrunnlag kan være infrastrukturtiltak som vei, jernbane eller kraftlinjer, energiindustriutbygginger som vindmøller og vannkraftutbygginger og utvinningsindustri som gruvevirksomhet og steinbrudd eller hyttebygging. Det er også en utfordring at ikke alle reinbeitedistriktene har definerte sesongbeiter. Denne problematikken, samt problematikken knyttet til reinbeitekonvensjonen mellom Sverige og Norge vil bli drøftet nærmere i Sametingsmelding om reindrift.</p>
<p>Bevaring av trekk- og flytteleier er en av de viktigste faktorene for å sikre en livskraftig reindrift framover. Tap av naturlige trekk- og flytteleier forårsaker både økte utgifter, mer arbeid og utfordringer gjennom hele reindriftsåret. Enkelt inngrep, som isolert sett kan altså framstå som mindre betydelig, kan få store konsekvenser når man ser det i sammenheng med alle andre inngrep.</p>
<p>Sametinget er ikke en fagmyndighet innen reindrift, men har en selvstendig rolle for å se til at tiltak og planer gjennomføres i tråd med folkerettens regler. Områdestyrene, som tidligere hadde en selvstendig innsigelsesmyndighet, ble avviklet i 2014. Den regionale forvaltningen av reindriften, sammen med innsigelsesmyndighet i reindriftssaker, ble overført fylkesmennene. Sametingets vurderinger om behovet for å fremme innsigelse gjøres uavhengig av fylkesmennenes standpunkt i konkrete arealsaker.</p>
<p>Det er aktuelt for Sametingets å fremme innsigelse når et tiltak, eller summen av eksisterende og planlagte tiltak, fører til at det vil være vesentlig vanskeligere eller umulig å opprettholde reindrift innad i et distrikt eller i en siida. Slike tilfeller vil være et brudd mot FNs konvensjons om sivile og politiske rettigheter, §27. Sametinget vektlegger også at reindrifta skal ha en reell mulighet til å gi sitt frie og informerte forhåndssamtykke, og at det foreligger kunnskap om planenes og tiltakenes samla konsekvenser for det enkelte reinbeitedistrikt eller siida. Dette er det handlingsrommet som Sametinget forvalter, som følge av statens folkerettslige forpliktelser og som innsigelsesmyndighet etter plan- og bygningsloven.</p>
<p>Sametinget ser det som avgjørende at kommunale, regionale og nasjonale myndigheter opparbeider forståelse om reindrift som en urfolksnæring med særskilt beskyttelse. Planmyndighetene skal gjennom planlegging sikre reindriftens tilgang til tilstrekkelig og forutsigbart beitegrunnlag for å opprettholde næringens drifts- og kulturgrunnlag. Regionale planer for reindriftkan være et bidrag for å se helhet reindriftas arealbehov og -grunnlag fram i tid. Troms fylkeskommune har satt i gang et slikt arbeid, og Sametinget forventer at andre fylker også tar initiativ til det. Regional planlegging for reindrift må ta utgangspunkt i reindriftsnæringens egne behov.</p>
<p>Mål:</p>
<p>Sametingets målsetting er at reindrifta har tilgang til nødvendige beitearealer, flyttleier, og særverdiområder</p>
<p>Strategier:</p>
<list><p type="listitem">Sametinget vil arbeide for å sikre at reindriftsnæringen har økonomiske ressurser og faglig kapasitet til å delta som likeverdig part i beslutningsprosesser som påvirker deres beitegrunnlag.</p>
<p type="listitem">Sametinget vil bidra til at statlige myndigheter, fylkeskommuner og kommuner legger til rette for planprosesser som oppfyller den folkerettslige forpliktelsen til å beskytte reindriftsarealene</p>
</list><p>5.4   Sametingets planveileder som et godt verktøy i planlegging</p>
<p>Sametingets målsetting er at planveileder skal være en aktuell og anvendelig verktøy i planlegging etter plan- og bygningsloven. Sametinget skal gjennom planveilederen ta en aktiv rolle som medspiller i planprosesser.</p>
<p>Sametingets planveileder- Veileder for sikring av naturgrunnlaget for samisk kultur, næringsutøvelse og samfunnsliv ved planlegging etter plan- og bygningsloven (plandelen) var vedtatt av Sametingets plenum i 2010. Planveilederen definerer prinsipper i planlegging for å ivareta samiske hensyn i kommunale, regionale og statlige planer. Veilederen konkretiserer også at planene skal ta hensyn til samisk kultur, næringsutøvelse og ressursbruk.</p>
<p>Sametinget opplever at det er varierende kunnskap hos planmyndighetene om hva sikring av naturgrunnlaget for samisk kultur, næringsutøvelse og samfunnsliv innebærer i planlegging. Dette kan skyldes at dette hensynet er nytt i planloven. Begrepet <span type="quote">«naturgrunnlag for samisk kultur, næringsutøvelse og samfunnsliv»</span> kan også virke fremmed for dem som ikke jevnlig forholder seg aktivt til samisk kultur og samfunnsliv. Det er behov for veiledning i temaet, og Sametinget har et ansvar i dette arbeidet.</p>
<p>Gjennom utredningene i forkant av meldingsarbeidet, ble det påpekt at det er et stort potensial i Sametingets planveileder til å formulere mer konkrete forventninger til kommunal og regional planlegging. Sametingets planveileder ble ansett å være lite konkret og blant annet manglet veiledning til hvordan hente inn og bruke tradisjonell kunnskap i planprosessene.</p>
<p>Sametinget mener at det er behov for å gjøre planveilederen mer kjent hos planmyndighetene, samt skape generelt større forståelse for hva plan- og bygningslovens §3-1 c om sikring av naturgrunnlaget for samisk kultur og næringsutøvelse innebærer. Sametinget ser fordelene ved å arbeide sammen med kommuner for å skape forståelse for og kunnskap om samiske hensyn i planarbeidet. Dette forutsetter at kommuner er motiverte og opplever at det er de også oppnår merverdi i et slikt samarbeid.</p>
<p>Sametingets planveileder omfatter over 130 kommuner fra Finnmark i nord til Hedmark i sør. Sametinget har per i dag ikke ressurser til å arbeide tett opp imot alle kommuner, som omfattes av Sametingets planveileder. Derimot kan det være nyttig å arbeide tettere sammen med et utvalg av kommuner for å utarbeide gode forvaltningspraksiser, som kan overføres til andre kommuner.</p>
<p>Kommuner med samisk flertall er i en særposisjon når det gjelder samfunnsutvikling i et samisk  kontekst. I flertallskommune skjer all samfunnsliv i en samisk kulturell og språklig kontekst. Erfaringer og beskrivelser av samiske hensyn i planarbeidet i samiske flertallskommuner vil være nyttig for også andre kommuner og institusjoner som ikke nødvendigvis besitter samisk kulturkompetanse.</p>
<p>Sametingets planveileder bør danne grunnlag for konsultasjoner med Kommunal- og moderniseringsdepartementet med sikte på å fastsette statlige planretningslinjer for sikring av naturgrunnlaget for samisk kultur, næringsutøvelse og samfunnsliv. En videreutviklet planveileder eller en fastsatt statlig planretningslinje kan få sterkere fram at det både etter internasjonal og nasjonal lov foreligger materielle rettslige skranker for myndighetenes kompetanse til å gi tillatelser til utbyggingstiltak som påvirker samiske interesser.</p>
<p>Mål:</p>
<p>Sametingets planveileder skal være et aktuelt og anvendelig verktøy i planlegging etter plan- og bygningsloven.</p>
<p>Strategier:</p>
<list><p type="listitem">Sametinget skal gjennom planveilederen ta en aktiv rolle som medspiller for kommuner i planprosesser.</p>
<p type="listitem">Sametinget arbeider for at Sametingets planveileder fastsettes som statlig planretningslinje.</p>
<p type="listitem">Sametinget skal bidra til utvikling av kommunale planpraksiser for ivaretakelse av naturgrunnlaget for samisk kultur og næringsutøvelse, og formidle gode eksempler for andre.</p>
</list><p>6   Vern av naturmangfoldet gjennom kontinuitet i samisk bruk</p>
<p>6.1   Arealvern som vern av naturgrunnlaget for samisk kultur</p>
<p>Sametingets målsetting er at all arealvern - naturreservater, nasjonalparker og landskapsvernområder - skal ha som formål å sikre naturgrunnlaget for samisk kultur og næringsutøvelse. Naturmangfold bevares gjennom kontinuitet i samisk bruk.</p>
<p>Den tradisjonelle samiske bruken og forvaltningen av areal og ressurser har alltid skjedd med mål om at bruksområdene skal danne livsgrunnlag også for kommende generasjoner. Samtidig har vi tatt i bruk ny teknologi og nye bruksmetoder, og utviklet våre mangfoldige næringstilpasninger til å være hensiktsmessige for å livberge oss til enhver tid. Dette kan betegnes som birgejupmi, og det er samtidig god miljøpolitikk i praksis. Naturlandskapet er ikke uberørt villmark, men et viktig grunnlag for samisk kultur. Det er en arbeidsplass for folk i primærnæringene og det er bruks- og høstningsområder for alle samer. Verneområder med sine forskrifter skal ikke sette begrensninger for å fortsette en slik økologisk, kulturell og økonomisk bærekraftig bruk og forvaltning.</p>
<p>Fastlands-Norge har 37 nasjonalparker, hvorav 23 er etablert innenfor det tradisjonelle samiske området og reindriftsområder. Til sammen utgjør disse nærmere 16.000km². Dette betyr at 58% av Norges nasjonalparkarealet i innenfor reindriftsområder. I tillegg til nasjonalparker kommer arealene som er vernet som landskapsvernområder og naturreservater.</p>
<p>Fra norske myndigheter har vernetanken vært i endring siden de første nasjonalparkene ble opprettet. Begrunnelsen for opprettelsen av nasjonalparker har endret seg fra em målsetting om å bevare uberørt naturlandskapet med sine biologiske og økologiske verdier til å fremme naturlandskapet som en ramme for rekreasjon, friluftsliv og turisme. Søkelyset blir da satt på estetikk og naturopplevelser. Endring i grunnsynet til arealvern ble stadfestet i den såkalte <span type="quote">«fjellteksten»</span> fra  2003. Frem til da hadde norske verneområder blitt vernet for å bevare naturområder mest mulig uforstyrret av menneskelig aktivitet. I fjellteksten ble det lagt vekt på å synliggjøre potensialet for økt turistmessig bruk av fjellområdene både innenfor, og utenfor verneområdene.</p>
<p>Vi samer har også opplevd en endring når det gjelder rette og mulighet til å utøve vår kultur i verneområdene. I forskriftene til de første nasjonalparkene ble samiske interesser nevnt kun i forhold til de restriksjonene som brukere skulle pålegges. Samiske hensyn var ikke nevnt i verneformålet. Fra og med den andre nasjonalparkplanen fra 1991 har nasjonalparkene i tradisjonelle samiske områder formålsbestemmelser som spesifikt nevner naturvern, friluftsliv, og naturgrunnlaget for samisk kultur. Formålsparagrafen i de nyere verneforskriftene kan enten være i en form som anerkjenner at området er viktig for samisk kultur og kan brukes til reindrift, eller at formålet omfatter bevaring av det samiske naturgrunnlaget:</p>
<p><span type="quote">«Ivaretakelse av naturgrunnlaget innenfor nasjonalparken er viktig for samisk kultur og næringsutnyttelse. Området skal kunne brukes til reindrift»</span>, Verneforskrift for Varangerhalvøya nasjonalpark, 2006</p>
<p><span type="quote">«Formålet omfatter også bevaring av det samiske naturgrunnlaget.»</span>, Verneforskrift for Rohkunborri nasjonalpark, 2011</p>
<p>Sametinget mener at vi samer skal ha muligheten til å benytte våre nærområder til tradisjonelle næringer, og til høsting til husholdningsbruk. Eldre verneforskrifter, som ikke anerkjenner samisk bruk av områdene, må tas opp til revidering med sikte på at verneformålene også skal omfatte bevaring av naturgrunnlaget for samisk kultur og næringsutøvelse.</p>
<p>Verneområdene forvaltes i tråd med naturmangfoldloven, verneforskriften og vedtatte forvaltningsplaner. Verneforskriften regulerer aktivitet i verneområdene og vernepraksisen skal utdypes og konkretiseres i forvaltningsplanene. Verneforskriftene setter begrensninger for blant annet motorisert ferdsel i verneområdene og hvilken aktivitet som tillates i verneområdene.</p>
<p>Sametinget opplever at det har vært en varierende praksis og forståelse for reindriftens og samiske utmarksutøvernes behov for ferdsel og tradisjonell høsting i verneområdene. Begrensingene er særlig knyttet til oppsetting av driftsanlegg for reindrift og til motorisert ferdsel i forbindelse med næringsutøvelse og høsting. I verneområdene gjelder vernebestemmelsene foran reindriftsloven og motorferdselloven. Sametinget er kritisk til at verneforskriften eller forvaltningsplanen skal sette begrensninger på oppsetting av nødvendige reindriftsanlegg, utøvelse av samisk utmarkshøsting og lovlig uttak av ulikt trevirke til samisk duodji. Sametinget vil arbeide for at samisk næringsutøvelse og utmarksbruk skal kunne fortsette og utvikle seg i verneområder</p>
<p>Mål:</p>
<p>Alt arealvern - naturreservater, nasjonalparker og landskapsvernområder - skal ha som formål å sikre naturgrunnlaget for samisk kultur og næringsutøvelse. Naturmangfold bevares gjennom kontinuitet i samisk bruk.</p>
<p>Strategier:</p>
<list><p type="listitem">Sametinget vil arbeide for at gamle verneforskrifter i verneområder i tradisjonelle samiske områder tas til revidering slik at samiske interesser ivaretas i forskriftene på lik linje med de nyere forskriftene.</p>
<p type="listitem">Sametinget vil arbeide for at lovverket endres slik at det ikke stilles strengere krav til reindriftsutøvelse og tradisjonelle utmarksnæringer i verneområder enn det som reindriftsloven og motorferdselloven stiller ellers i tradisjonelle samiske områder.</p>
</list><p>6.2   Forvaltning av verneområder – ansvaret og myndighet nært brukere</p>
<p>Sametingets målsetting er at all forvaltning av verneområder i Sápmi skal ta utgangspunkt i og sikre fortsatt tradisjonell samisk bruk av områdene.</p>
<p>Sametinget mener at forvaltning som er nært til brukere av verneområder vil best kunne ivareta både tradisjonell kunnskap og bruk. Ordningen med lokal forvaltning av nasjonalparker og større verneområder ble innført i 2010. Dette skal også ivareta ILO-konvensjonen 169 om urfolk artikkel 15 nr. 1, som forplikter staten til å sikre samisk deltaking ved bruk, forvaltning og bevaring av ressursene i samiske områder.</p>
<p>Sametinget har oppnevnt 39 styremedlemmer i alt 20 nasjonalpark- og verneområdestyrer over hele landet. Styremedlemmenes funksjonsperiode følger Sametingets valgperiode. Andel samisk representasjon i styrene har vært gjenstand for konsultasjon mellom Sametinget og statlige myndigheter.</p>
<p>Samiske styrerepresentanter sitter i mindretall i styrene. Tilbakemeldinger fra styremedlemmer har vært at samisk innflytelse i styrearbeidet kan være begrenset og styrearbeid oppleves til tider krevende. Aksept for samisk tilstedeværelse i nasjonalparkene i form av reindrift og annen tradisjonell utmarksbruk er ikke alltid en selvfølge. I tillegg har reindriftsutøvere gitt uttrykk for at det er behov at berørte reinbeitedistrikter får direkte representasjon i styrene.</p>
<p>Sametinget ser behovet for å bygge opp og styrke samiske representanters muligheter for innflytelse i styrearbeidet. Sametinget vil også sikre at styreoppnevninger reflekterer mangfoldet i det samiske befolkningen og at både kvinners og menn perspektiver kan komme til syne i styrearbeidet.</p>
<p>Mål:</p>
<p>All forvaltning av verneområder i Sápmi skal ta utgangspunkt i og sikre fortsatt tradisjonell samisk bruk av områdene.</p>
<p>Strategier:</p>
<list><p type="listitem">Sametinget vil arbeide for at flere verneområder får lokal forvaltning.</p>
<p type="listitem">Sametinget vil arbeide for at i områder der samiske interesser er mangfoldige og forvaltning av verneområder har stor betydning for samisk næringsutøvelse, blir det innført en samisk flertall i verneområdestyrene.</p>
<p type="listitem">Sametinget skal aktivt følge opp representanter i verneområdestyrene for å øke deres mulighet for påvirkning slik at samiske hensyn bedre kan få gjennomslag i styrearbeidet.</p>
</list><p>6.3   Verdiskapning i verneområder</p>
<p>Sametingets målsetting er at tilrettelegging for verdiskapning i nasjonalparker og andre større verneområder skal skje på en måte som ivaretar eksisterende samiske næringer. Samtidig skal hver enkelt som bruker utmark og naturen kjenne sitt ansvar for bevaring av naturen for fremtidige generasjoner.</p>
<p>Sametinget opplever at tilrettelegging for nye næringer i verneområder kan være problematisk for eksisterende samiske næringer. Aktuell statlig politikk har som mål å bidra til økt kommersiell bruk av verneområdene. De fleste verneområdene i samiske områder er samtidig reindriftsområder i aktiv bruk. Reinen skyr unna mennesker, og økt menneskelig aktivitet vil gjøre at rein blir forstyrret og stadig må flytte fra beite til beite. I tillegg kan utenforstående forstyrre reindriftsarbeidet, som samling  og flytting, kun ved ferdsel i et område på et uheldig tidspunkt. Slik forstyrrende aktiviteter kan være hundekjøring, jakting med hund, toppturer sent på våren, skikjøring eller midlertidig teltleirer som står over en lengre periode i utmarka.</p>
<p>Samisk utmarksutøvelse som jakt og bærplukking er omfattet av de generelle begrensingene for bruk av motoriserte kjøretøy i verneområder. Sametinget er kritisk til en slik forvaltning når det samtidig legges til rette for annen ny ferdsel og næringsutøvelse, som for eksempel reiseliv. Effekten er at lokale samiske brukere blir regulert bort.</p>
<p>Økt menneskelig ferdsel og aktivitet, sammen med restriksjoner for utøvelse av moderne reindrift og annen utmarksutøvelse resulterer i en følelse av å bli presset ut av sitt eget hjem. Gjennom det sterkere politisk ønske om ny verdiskapning og næringsaktivitet i verneområdene, tilspisses presset mot samiske rettighetshavere. Dette kan oppfattes som en inngrep mot det samiske livsgrunnlaget.</p>
<p>Mål:</p>
<p>Tilrettelegging for verdiskapning i nasjonalparker og andre større verneområder skal skje på en måte som ivaretar eksisterende samiske næringer.</p>
<p>Strategier:</p>
<list><p type="listitem">Sametinget vil arbeide for at tilrettelegging for økt ferdsel og ny næringsaktivitet ikke skal skje på bekostning av eksisterende samiske næringer og brukergrupper og uten at man har sett på konsekvensene for naturgrunnlaget for samisk kultur og næringsutøvelse.</p>
<p type="listitem">Verdiskapning skal gagne samiske rettighetshavere.</p>
<p type="listitem">Sametinget vil arbeide for at samiske lokalsamfunn sine behov stilles foran besøkendes og nye brukergruppers behov i tilrettelegging for bruk av verneområder.</p>
<p type="listitem">Sametinget vil arbeide for at informasjonsmateriell om verneområdene skal bidra til at besøkende får kunnskap om og forståelse for den samiske bruken av området</p>
<p type="listitem">Sametinget vil arbeide for at samisk reiseliv har muligheter for å utvikle seg i verneområder</p>
</list><p>7   Utvinning av naturresurser i samisk tradisjonelt område</p>
<p>Sametinget opplever et økende press på utvinning av naturressurser og inngrep for ny industriutvikling i samiske områder. Denne utviklingen har særlig vært knyttet til energi- og mineralnæringene. Sametinget forventer at dette skal skje på en balansert måte, og med bakgrunn i enighet og forståelse mellom næringsaktører, myndigheter og det samiske samfunnet.</p>
<p>7.1   Behov for endringer i energiloven og mineralloven</p>
<p>Sametingets målsetting er at inngrep og tiltak for energiproduksjon skal kun tillates etter en helhetlig planlegging som sikrer naturgrunnlaget for samisk kultur og samiske næringer.</p>
<p>Sametingets målsetting er at samiske rettigheter ivaretas i mineralutvinningssaker i hele det tradisjonelle samiske området</p>
<p>Bitvis planlegging og utbygging i forbindelse med energiproduksjon er utfordrende for reindrifta i store deler av Sápmi. Lovgivingen for landbasert energivirksomhet har i liten eller ingen grad virkningsfulle systemer for overordnet og helhetlig regulering og planlegging. Det innebærer at svært mange  aktører posisjonerer seg for undersøkelser med sikte på utbygginger. Lovverket i dag forplikter ikke at energiutbygginger for vann- og vindkraft planlegges helhetlig. Reindrifta, som ofte har en variert og allsidig arealbruk, blir skadelidende når deres behov ikke sees samlet.</p>
<p>Sametinget vil at energilovgivingen endres med sikte på oppnå en mer helhetlig og forutsigbar planlegging av energiutbygginger. Det skal innarbeides klarere rettslige bestemmelser for hvordan samiske hensyn skal ivaretas.</p>
<p>Gjeldende minerallov har ikke bestemmelser som sikrer at samiske rettigheter og interesser blir vektlagt og tatt hensyn til i hele det tradisjonelle samiske området. Loven har heller ikke bestemmelser som sikrer reelle konsultasjoner om beslutningene for tillatelser og driftskonsesjon, og den har ikke bestemmelser som sikrer samene fordelsordninger for drift på mineraler staten holder rettigheter til i områder med samiske bruks- og eiendomsrettigheter. Sametinget mener det må igangsettes et arbeid med sikte på endringer av mineralloven slik at den muliggjør konstruktiv samhandling om mineralvirksomhet i samiske områder.</p>
<p>Sametinget vil at mineralloven endres slik at den muliggjør konstruktiv samhandling om mineralvirksomhet i samiske områder.</p>
<p>Mål:</p>
<p>Inngrep og tiltak for energiproduksjon skal kun tillates etter en helhetlig planlegging som sikrer naturgrunnlaget for samisk kultur og samiske næringer</p>
<p>Mineralloven ivaretar samiske rettigheter i hele det tradisjonelle samiske området</p>
<p>Strategier:</p>
<list><p type="listitem">Sametinget vil arbeide for at energiloven tas til revisjon slik at den setter tydeligere krav om helhetlig planlegging av tiltak som sikrer naturgrunnlaget for samisk kultur og næringsutøvelse.</p>
<p type="listitem">Sametinget arbeider for å endre mineralloven slik at den forplikter samhandling og forutsigbar planlegging der samiske interesser eller samfunn berøres.</p>
</list><p>7.2   Behov for endringer i akvakulturloven</p>
<p>Sametingets målsetting er at tradisjonell samisk bruk ikke tilsidesettes ved tildeling av arealer til akvakultur.</p>
<p>Total antall nye konsesjoner på nasjonalt nivå fastsettes av statlige myndigheter. Regjeringen Solberg nektet å konsultere Sametinget før framlegging av stortingsmelding om havbruk våren 2015. Sametinget var svært kritisk til dette og mente at økning havbruk i tradisjonelle samiske kyst- og fjordområder vil direkte påvirke samer og dermed er konsultasjonspliktig.</p>
<p>Konsesjonen til oppdrett, som også definerer omfanget av virksomheten på det enkelte lokalitet, gis av fylkeskommunene og behandles etter akvakulturloven. Akvakulturloven vektlegger ikke samiske hensyn mens havressursloven derimot pålegger forvaltningstiltak til å sikre det materielle grunnlaget for samisk kultur.</p>
<p>Sametinget ser behov for at vektlegging av samiske hensyn innarbeides i akvakulturloven på lik linje med havressurslova.</p>
<p>Mål:</p>
<p>Tradisjonell samisk bruk skal ikke tilsidesettes ved tildeling av arealer til akvakultur.</p>
<p>Strategier:</p>
<list><p type="listitem">Sametinget vil arbeide for at vektlegging av samiske hensyn innarbeides i akvakulturlovgivningen slik at konsesjonstildelinger til havbruket ikke tilsidesetter tradisjonell samisk bruk.</p>
</list><p>7.3   Internasjonale retningslinjer for selskapenes ansvar</p>
<p>Sametingets målsetting er at selskaper som opererer i tradisjonelle samiske områder følger internasjonale retningslinjer for næringslivet ansvar om menneskerettighetene.</p>
<p>De siste årene er det utarbeidet en rekke ulike retningslinjer internasjonalt knyttet til næringslivets respekt og styrking av menneskerettighetene, herunder urfolksrettigheter. De sentrale retningslinjene er FNs veiledende prinsipper for næringsliv og menneskerettigheter og brukerhåndbok for oppfølging av FNs erklæring om urfolks rettigheter utarbeidet av FNs Global Compact nettverk. Global Compact er en plattform for frivillig næringslivsdeltakelse for å respektere og styrke menneskerettighetene.</p>
<p>Organisasjonen for økonomisk samarbeid og utvikling, OECD, har vedtatt retningslinjer for flernasjonale selskap sine engasjement for utnytting av land og ressurser. Utkastet til brukerhåndbok for meningsfull interesseengasjement for utvinningsindustrien er et nyttig redskap for samhandling. I tillegg til dette foreligger det ulike rapporter fra FNs spesialrapportør og andre som gir viktige føringer for industriens engasjement i urfolksområder.</p>
<p>Det er behov for mer kunnskap om hvordan retningslinjene for økonomisk aktivitet følges opp og fungerer i praksis. Árran Lulesamisk senter leder et forskningsprosjekt som skal kartlegge og evaluere etiske retningslinjer for ressursutvinning i urfolksområder. Sametinget vil aktivt bruke resultatene fra dette arbeidet når det ferdigstilles i 2017.</p>
<p>Sametinget mener det fremdeles er et godt stykke fram før små og mellomststore industriaktører aktivt forholder seg til dette selvregulerende regelverket. Som oppfølging av Sametingets vedtak i sak SP 007/14 Mineralvirksomhet i samiske områder har sametingsrådet startet opp arbeidet med å utvikle en veileder om Sametingets forventninger til industriaktører. Sametinget forventer at samiske urfolksrettigheter fullt ut blir ivaretatt i deres planlegging og vurderinger om tiltak. Arbeidet vil skje i tett dialog med samiske interesser og rettighetshavere.</p>
<p>Mål:</p>
<p>Selskaper som opererer i tradisjonelle samiske områder følger internasjonale retningslinjer for næringslivet om ansvar for menneskerettighetene.</p>
<p>Strategier:</p>
<list><p type="listitem">Utarbeide en veileder om Sametingets forventinger til industriaktører i tradisjonelle samiske områder.</p>
</list><p>8   Samisk utmarksbruk – meahcásteapmi – et ankerfeste for samisk kultur i et  moderne samfunn</p>
<p>Sametingets målsetning er at kommende generasjoner skal kunne nyttiggjøre seg av naturen og bevare utmarksbruken som en del av sin identitet. For å oppnå dette må den tradisjonelle kunnskapen, som er knyttet til utnyttelse og bevaring av naturressursene utvikles og videreføres. Sametinget vil arbeide for en økologisk og kulturell bærekraftig forvaltning, som sikrer fortsatt mulighet for høsting av naturressursene.</p>
<p>8.1   Samisk utmarksbruk – meahcásteapmi</p>
<p>Sametinget har som mål å øke anerkjennelsen og sikre utviklinga for samisk utmarksbruk - meahcásteapmi.</p>
<p>Samisk utmarksbruk - meachásteapmi – er vår tradisjon og kunnskap om hvordan vi benytter oss av tilgjengelige ressurser for vårt livsopphold. Bruken er endret over tid, men fortsatt utgjør den en viktig del av det materielle grunnlaget for vår kultur. Vårt bosettingsområde varierer fra sjø til innland, og bruken av naturressurser varierer deretter. Vi fangster vilt og innlandsfisk, høster bær og urter, mose og torv. Vi har hentet høy til husdyr fra utmarksslåtter, og fremdeles kutter vi sennagress til skohøy. Havet byr på tang og tare, skjell, fugleegg, alle typer fisk samt nise, sel og sjøfugler. Brensel fra skogen og emneved til duodji og andre bruksformål er også en viktig del av dette bruksmønsteret. Det å beherske og kombinere mange ulike forhold og bruksmåter i meahcci- utmark - har vært et kjennemerke for samiske livsvilkår. Også i dag ser samisk ungdom verdien i dette og opparbeider seg kunnskap om meahcásteapmi gjennom ferdsel og opphold i tradisjonelle bruksområder.</p>
<p>Samisk utmarksutøvelse har en særlig beskyttelse i Grunnloven § 108 og samelovens §1. Begge bestemmelser er en implementering av FNs konvensjon om sivile og politiske rettigheter artikkel 27. Artikkelen innebærer et inngrepsvern og en plikt til positive særtiltak der samisk kultur er truet. Den er et selvstendig rettsgrunnlag for anerkjennelse av urfolks eier- og bruksrettigheter til grunn og ressurser i sine områder. Statens ansvar etter konvensjonen er et resultatansvar. Om samisk kultur i noen områder er så presset, at et hvert inngrep kan true utmarksutøvelse som grunnlaget for kulturen, med bosetting og næringsutøvelse, er staten forpliktet til å iverksette positive særtiltak, som bidrar til å sikre og utvikle kulturen.</p>
<p>Etter samisk rettsoppfatning dekker begrepet ealáhus også innhøsting som ikke gir noen tradisjonell økonomisk inntekt. Ealáhus eller selvforsørging inngår likevel i husholdet hos de aller fleste i samiske bygder. Høsting utgjør et tilleggsbidrag til den totale husholdsøkonomien og kan i mange tilfeller være helt avgjørende for folks totale inntjening og mulighet til å bosette seg i disse områdene. Norske myndigheter har i flere sammenhenger foretatt et skarpt skille mellom næringsvirksomhet med dokumentert inntektsgrunnlag på den ene siden og fritidsaktivitet på den andre. Dette samsvarer ikke med samisk rettsoppfatning og sedvane.</p>
<p>Det er også en del av utviklinga at samisk ungdom har andre interesser som utkonkurrerer tradisjonelle høstingsaktiviteter. For å ivareta utmarksbruk og bosetning i samiske områder mener Sametinget at det er viktig å fremheve verdien av meahcásteapmi, også for storsamfunnet. Myndighetene ved forberedelser av administrative vedtak eller lovgivning skal skille mellom næringsvirksomhet, meachásteapmi og fritidsaktivitet.</p>
<p>Mål:</p>
<p>Samisk utmarksbruk blir anerkjent og får utvikle seg i framtida.</p>
<p>Strategier:</p>
<list><p type="listitem">Sametinget vil synliggjøre betydningen av tradisjonell høsting, både som  næringstilskudd til husholdning, som kulturbærer og som uttrykk for identitet.</p>
<p type="listitem">Sametinget vil arbeide for tydeligere lovmessig anerkjennelse av utmarksbruk som materielt grunnlag for samisk kultur.</p>
</list><p>8.2   Retten til å forvalte naturgodene</p>
<p>Sametinget vil sikre at bygdene i Finnmark kan benytte seg av og forvalte fornybare ressurser i sine nærområder. Sametingets målsetting er at samiske rettigheter utenfor Finnmark blir anerkjent slik at tradisjonell bruk av utmarka i områder sør for Finnmark også kan utvikle seg i fremtiden.</p>
<p>Konkurransen om naturgodene i meahcci har endret seg i de siste tiårene. For eksempel er lokal samisk bruk av fiskevannene i Finnmark utfordret av tilreisende turister og gode rypeår tiltrekker jegere både fra sør i landet og utlandet. Også sør for Finnmark får dyrking av friluftsliv større gehør i norsk offentlighet enn bevaring av samisk kunnskap og tradisjoner for høsting for selvberging. Samtidig er både høstingstradisjoner og sedvanemessige måter for fordeling av utmarksressurser fortsatt levende rettsoppfatning i samiske lokalsamfunn. Grender, slekter, grupper har en fortrinnsrett til bruk av sine områder til høsting av naturressurser.</p>
<p>Som følge av vedtak av Finnmarksloven pågår det et arbeid for å identifisere rettigheter i Finnmark. Sør for Finnmark er ikke samiske rettigheter anerkjent til tross for tydelige anbefalingene fra Samerettsutvalgets rapport fra 2007. Selv om samisk bruk og rettstenking kan avvike fra norske juridiske begrep som eiendomsrett og bruksrett, bør tradisjonell samiske bruk av områdene telle som grunnlag for en framtidig forvaltning. De som tradisjonelt har brukt områdene skal kunne regulere bruken der.</p>
<p>Forskjellige brukere av naturen kan ha ulike interesser knyttet til bruken av utmark, også innenfor det samiske samfunnet. Dette kan føre til konflikt mellom ulike utmarksaktører. Et eksempel på dette er reindriftsutøvere og fastboende samer som kan ha motstridende meninger og interesser knyttet til utmarksbruk. Slike konflikter kan best løses ved dialog og respekt for hverandres nyttiggjøring av utmarksressursene.</p>
<p>Sametingets syn er at forvaltning av fornybare naturresurser i Finnmark må skje ut fra en forståelse av at lokalbefolkninga har et selvstendig rettsgrunnlag i sedvane og alders tids bruk til utnyttelse av fornybare naturgoder. Lokalbefolkninga sin bruk skal videreføres og ikke fortrenges av andre. I tillegg skal arbeidet med anerkjenning og kartlegging av samiske rettigheter til land og vann sør for Finnmark komme i gang snarest.</p>
<p>Mål:</p>
<p>Bygdene i Finnmark kan benytte seg av og forvalte fornybare ressurser i sine nærområder og samiske rettigheter utenfor Finnmark blir anerkjent.</p>
<p>Strategier:</p>
<list><p type="listitem">Sametinget vil arbeide for sikring samenes rett til utmarksutøvelse etter Finnmarksloven.</p>
<p type="listitem">Sametinget vil arbeide for en forvaltningspraksis som respekterer samiske bygder og lokalsamfunn sin rett til utmarksbruk</p>
<p type="listitem">Sametinget vil at lokalsamfunnet skal tilgodeses ved forvaltning av fornybare ressurser.</p>
</list><p>8.3   Motorferdsel i meahcci</p>
<p>Sametingets målsetting er at regulering av motorferdsel skal bidra til å støtte opp om, videreføre og utvikle tradisjonell utmarksbruk og høsting. Bygdefolk som høster av naturressursene skal kunne behandles annerledes enn fritidskjøreren utenfra.</p>
<p>Tradisjonell bruk og nærhet til naturen er endret over tid og motorferdsel er et uttrykk for dette. For mange av oss er motorferdsel i utmark en måte å videreføre våre forfedres utmarksbruk og høsting. Kunnskapen knyttet til utmarksressurser er bevart og overført gjennom ferdsel, høsting og tilstedeværelse i landskapet. Deltakelse i meahcásteapmi innebærer også at én får kulturell og språklig kompetanse om landskapet som har formet oss og vår verdier og verdensanskuelse. Dagens samfunn med sine faste arbeidstider og andre krav, gir ikke rom for å oppholde seg i meahcci over lengere perioder. Motorferdsel gir mulighet til å komme seg til og fra høstingsområder på kortere tid.</p>
<p>Det behov for å begrense unødvendig motorferdsel i utmarka. På det ene side kan bruk av motoriserte kjøretøy virke ødeleggende for naturen gjennom økt støy og forurensing. Særlig rein på beite kan være utsatt for unødvendige forstyrrelser. På den annen side bidrar tilrettelegging for motorisert ferdsel til økt press på lokale utmarksressurser. Avsidesliggende områder blir mere tilgjengelige for nye brukergrupper. Det er derfor heller ikke ønskelig med en frislipp av fornøyelseskjøring.</p>
<p>Sametinget mener at forvaltningen av motorisert ferdsel i utmarka skal legge opp til ulik behandling av mulighet for motorferdsel for bygdefolk, som lever av og med naturresursene og landskapet, og utenforstående med fritidspregede aktiviteter. Samtidig bør det gis rom for nødvendig ferdsel i forbindelse med sanking av naturressurser, både som næring og som en del av husholdsøkonomien.</p>
<p>Sametinget mener at gjeldende regelverk og praksis ikke i tilstrekkelig grad tar hensyn til samisk naturalhusholdning og tilgang til høstingsområdene. Motorferdselsregelverket står sentralt for bygdefolks mulighet til tradisjonelle nærings- og utmarksbruk. Motorisert ferdsel i utmarka gir enklere tilgang til bruks- og høstingsområder, og er slik med og opprettholder og fornyer de tradisjonelle kunnskapene om bruken. Sametinget mener det er behov for en gjennomgang av motorferdselsregelverket for å sikre at det er i samsvar med internasjonal urfolksrett og samiske og lokale rettsforståelser og sedvaner om bygdefolks rett og prioriterte adgang til nyttebasert motorferdsel tilknyttet jakt, fangst, og alminnelig kommunikasjonsbehov. Slike regelverksendringer vil først og fremst være forenklende for bygdefolk, men og i betydelig grad for den offentlige forvaltningen.</p>
<p>Mål:</p>
<p>Regelverket for motorferdsel skal bidra til å støtte opp om, videreføre og utvikle tradisjonell utmarksbruk og høsting.</p>
<p>Strategier:</p>
<list><p type="listitem">Sametinget vil arbeide for at regulering av motorferdsel i utmark tar hensyn til samiske lokalsamfunns tradisjonelle bruk og nye former for praksiser.</p>
<p type="listitem">Sametinget vil arbeide for en helhetlig gjennomgang av regelverket knyttet til motorferdsel i utmark. Reglene må vurderes opp mot folkerettslige forpliktelser overfor samene og vår rett til å opprettholde og utvikle våre tradisjonelle livsformer og næringer.</p>
</list><p>8.4   Tradisjonell kunnskap og meahcásteapmi</p>
<p>Sametingets målsetning er å løfte fram samisk utmarksbruk innafor forvaltning, utdanning og  forskning slik at den ivaretas, utvikles og tas i bruk av kommende generasjoner.</p>
<p>Samisk utmarksbruk, meahcásteapmi, er nært knyttet til anvendelse av tradisjonell kunnskap, árbediehtu. Videre er bruk av utmarka viktig for samisk kultur. Det er avgjørende at kunnskapen om utmarksbruk videreføres til kommende generasjoner. I vårt moderne samfunn vil skoler og barnehager ha en viktig funksjon og et stort ansvar for dette.</p>
<p>En viktig forutsetning for at samisk utmarksutøvelse og tradisjonell kunnskap knyttet til dette skal anerkjennes er at forvaltere av naturen har kunnskap om både samisk historie, kultur, og samenes tradisjonelle naturforvaltning. Et eksempel på dette er samisk tradisjon for vårjakt på ender. Vårjakt har bidratt til kostholdet med fersk kjøtt tidlig på våren når andre ressurser har vært knappe. Samtidig har man hatt egne reguleringssystemer for omfanget av uttak. Vårjakt har ikke gått på bekostning av nye årskull når man har avstått fra jakt på høsten.</p>
<p>Sametinget vil ha sterkere vektlegging av tradisjonell kunnskap i utdanning og forskning. Dette er også nedfelt i sak 008/16 om Sametingsmelding om høyere utdanning og forskning. Et tiltak for å synligjøre den tradisjonelle utmarksbruken kan for eksempel være at samiske begrep for utmarksbruk innføres innafor utdanning, forskning og forvaltning når den skal beskrives. Dette er begrep som meahcci, meahcásteapmi, ávkkástallat og birgejupmi. Ved å innføre samiske begrep til utmarksforvaltning tar man utgangspunkt i en samisk virkelighetsforståelse i motsetning til det naturvitenskapelige. Her vil arbeidet som utføres av samiske utdannings- og forskningsinstitusjoner være verdifullt.</p>
<p>Mål:</p>
<p>Samisk utmarksbruk skal løftes fram innafor forvaltning, utdanning og forskning slik at den tas vare på, utvikles og tas i bruk av kommende generasjoner.</p>
<p>Strategier:</p>
<list><p type="listitem">Sametinget vil arbeide for at forvaltninga har økende forståelse tradisjonell kunnskap knyttet til samisk utmarksbruk.</p>
<p type="listitem">Sametinget arbeider for at tradisjonell vårjakt på ender bli anerkjent som en bærekraftig regulering av en fornybar ressurs og en tradisjon som har en folkerettslig vern.</p>
<p type="listitem">Sametinget vil arbeide for at tradisjonell kunnskap om samisk utmarksbruk løftes fram og prioriteres innenfor utdanning og forskning.</p>
</list><p>9   Økonomiske og administrative konsekvenser</p>
<p>Oppfølging av sametingsmelding om areal og miljø vil skje gjennom Sametingets årlige budsjett. Meldingen definerer mål og strategier for innsatsområdene og i budsjettarbeidet konkretiseres disse gjennom tiltak. Meldingen har et langsiktig perspektiv, og det vil være naturlig å ha en gjennomgang av meldingen etter tre til fire år for å vurdere om Sametinget har oppnådd de målene som er satt i meldingen.</p>
<p>Oppfølging av meldingen har økonomiske og administrative konsekvenser. Meldingens mål og strategier gjør det nødvendig å opprettholde og opprette god dialog med mange aktører på ulike nivå innenfor kommunal regional og statlig forvaltning. I tillegg vil en aktiv bruk av konsultasjonsavtalen være påkrevd. Dette vil utfordre den administrative kapasiteten som Sametinget har til arbeidet med arealer og miljø.</p>
<p>Nærings- og kulturkomiteen  -  005/16</p>
<p>NKK  - vedtak:</p>
<p>I  nnledning   Forslag</p>
<p>Hele komiteen fremmer følgende forslag:</p>
<p>Sak 22/16 Nu guhká go mis leat eatnamat - Sametingsmelding om areal og miljø sluttbehandles i plenum i september.</p>
<p>Komiteens tilrådning</p>
<p>Komiteen har ikke flere merknader eller forslag og råder Sametinget å vedta følgende: Sak 22/16 Nu guhká go mis leat eatnamat - Sametingsmelding om areal og miljø sluttbehandles i plenum i september.</p>
<p>Sametingets plenum  -  022/16</p>
<p>SP  - vedtak:</p>
<p>Sak utsatt til plenumsmøtet september 2016.</p>
<p>Ášši/Sak  023/16</p>
<p>Sametingets plenum</p>
<p>Ášši/Sak  005/16</p>
<p>Plan og finanskomiteen</p>
<p>Sametingets forretningsorden - endring</p>
<p>Arkivsaknr.</p>
<p>14/780</p>
<p>Behandlinger</p>
<p>Politisk nivå</p>
<p>Møtedato</p>
<p>Saksnr.</p>
<p>Plenumsledelsen</p>
<p>09.05.16</p>
<p>DCJ 04/16</p>
<p>Plan- og finanskomiteen</p>
<p>24. – 27.05.16</p>
<p>PFK</p>
<p>Sametingets plenum</p>
<p>7. – 9.06.16</p>
<p>SP 23/16</p>
<p>Vedlegg</p>
<p>Forslag og merknader</p>
<p>Plenumsledelsens forslag til innstilling  :</p>
<p>Forretningsorden § 22 som lyder som følger:</p>
<p>§ 22   Kunngjøring av nye saker</p>
<p>Saker som reises i plenum reises under Kunngjøring av nye saker. Nye saker må være plenumsledelsen elektronisk i hende senest kl. 12.00 fredag en uke før plenum. Saker som ikke tilfaller plenumsledelsen oversendes til sametingsrådet.</p>
<p>Sametingsrådet oversender plenumsledelsen sin vurdering i den enkelte sak og innstiller på hvordan den skal følges opp senest kl. 12.00 fredag før plenum. I saker som tilfaller  plenumsledelsen foretar plenumsledelsen en tilsvarende saksbehandling.</p>
<p>Av de nye sakene som er fremmet tas maksimalt 8 saker opp til behandling i plenum. Plenumsledelsen avgjør hvilke saker dette gjelder.</p>
<p>Plenumsledelsen kopierer opp de nye sakene med sametingsrådets eventuelt plenumsledelsens saksbehandling, også de som ikke skal behandles i plenum, og legger sakene i representantenes hyller innen kl. 12.00 mandag i plenumsuka.</p>
<p>Møteleder fremmer som første sak etter konstitueringen de nye sakene for plenum. Det åpnes ikke opp for debatt.</p>
<p>De nye sakene tas opp til debatt på plenumsmøtets siste dag. Den som reiser saken får inntil to minutter til å respondere på sametingsrådets eventuelt plenumsledelsens skriftlige svar. Sametingsrådet eventuelt plenumsledelsen får inntil to minutter til å svare. Den som har fremmet saken får komme med en oppfølging til sametingsrådets svar, begrenset til ett minutt. Møteleder kan gi andre representanter ordet til saken én gang, begrenset til ett minutt. Til slutt får sametingsrådet inntil to minutter til å svare.</p>
<p>Det kan fremmes merknader til nye saker. Disse fremmes etter Forretningsorden § 24 andre ledd bokstav b).</p>
<p>Sametingsrådet eventuelt plenumsledelsen følger saken videre opp på bakgrunn av i debatten i plenum og eventuelle merknader i saken.</p>
<p>Endres til å lyde slik:</p>
<p>§ 22 Kunngjøring av nye saker</p>
<p>Saker som reises i plenum reises under Kunngjøring av nye saker på plenumsmøtets første dag. Dette skjer innen samme frist og med samme behandling som for Forslag og merknader.</p>
<p>Den som reiser saken får inntil 3 minutter taletid til å fremføre saken. Inntil 3 representanter får adgang til spørsmål og replikker, begrenset til 1 minutt hver. Den som reiser saken får inntil 2 minutter til å svare.</p>
<p>Plenum beslutter, etter innstilling fra plenumsledelsen, hvordan saken skal behandles:</p>
<list><p type="listitem">sendes til sametingsrådet for behandling,</p>
<p type="listitem">føres opp på sakskartet og sendes til sametingsrådet for saksbehandling. Sametingsrådets innstilling gjøres kjent for representantene senest kl. 12.00 dagen før saken behandles i plenum. Det kan fremmes forslag og merknader til innstillingen med samme frist og behandling som for Forslag og merknader, eller</p>
<p type="listitem">avvises og tas ikke til behandling.</p>
</list><p>Plenumsledelsen kan begrense antallet nye saker.</p>
<p>Plan og finanskomiteen  -  005/16</p>
<p>PFK  - vedtak:</p>
<p>Innledning:</p>
<p>Plan- og finanskomiteen har behandlet Plenumsledelsens forslag til endring i Sametingets forretningsorden §22 Kunngjøring av nye saker.</p>
<p>Forslag:</p>
<p>Forslag fra Norske samers riksforbund (NSR) Kirsti Guvsám, Anita P. Ravna, Laila Nystad, Piera Heika Muotka og Viktor Inge Paulsen, medlemmene fra Arbeiderpartiets sametingsgruppe (Ap) Marit Kirsten A. Gaup, Marius Støme Johnsen og Ronny Wilhelmsen, medlem fra  Árjá Laila Susanne Vars, medlem fra Hø  yre Ellen Kristine Saba  , medlem fra Nordkalottfolket Toril Bakken Kåven, medlem fra Åarjel Saemien Giel Jovna Z. Dunfjell og medlem fra Fremskrittspartiet Aud Marthinsen  :</p>
<p>Forslag 1</p>
<p>Tredje avsnitt punkt b. Endres til:</p>
<p>Føres opp på sakskartet  på gjeldende plenum  og sendes......................</p>
<p>Forslag  2</p>
<p>Siste setning endres til:</p>
<p>Plenumsledelsen kan foreslå for plenum å begrense antallet nye saker  Forslag fra Arbeiderpartiet:</p>
<p>Forslag  3</p>
<p>Før siste setning ny setning:</p>
<p>Hver representant har rett til å fremme  EN  sak til hvert plenum.</p>
<p>Forslag fra Nordkalottfolket  ,  Høyre,  Á  rj  á  og Åarjel Saemien Giehl  :</p>
<p>Forslag  4</p>
<p>Nest siste setning: Hver gruppe skal minst kunne fremme en sak til hvert plenum.</p>
<p>Forslag fra Nordkalottfolket, Fremskrittspartiet og NSR:</p>
<p>Forslag  5</p>
<p>3. avsnitt</p>
<p>B) etter endt første setning: Saken krever 2/3 flertall.</p>
<p>Komiteens tilrådning:</p>
<p>Komiteen har ikke flere merknader eller forslag og råder Sametinget til å vedta følgende:</p>
<p>Sametinget støtter for øvrig plenumsledelsens forslag til innstiling.</p>
<p>Sametingets plenum  -  023/16</p>
<p>Saken påbegynt 09.06.16 kl. 11.05  Votering  Av 39 representanter var 34 til stede. Voteringen ble gjennomført i følgende rekkefølge:</p>
<list><p type="listitem">Forslag 4 ble forkastet med 21 mot 13 stemmer</p>
<p type="listitem">Forslag 3 ble forkastet med 25 mot 9 stemmer</p>
<p type="listitem">Forslag 5 ble vedtatt med 23 mot 11 stemmer</p>
<p type="listitem">Forslag 1 ble enstemmig vedtatt</p>
<p type="listitem">Forslag 2 ble enstemmig vedtatt</p>
<p type="listitem">Plan- og finanskomiteens tilrådning ble enstemmig vedtatt</p>
</list><p>Protokoll tilførsler  Det ble ikke fremmet noen protokolltilførsler i saken.  Taleliste og replikkordskifte</p>
<p>Innlegg</p>
<p>Replikk</p>
<p>Jovna Zakarias Dunfjell, saksordfører</p>
<p>Toril Bakken Kåven</p>
<p>Jovna Zakarias Dunfjell</p>
<p>Marit Kirsten Anti Gaup</p>
<p>Kirsti Guvsám</p>
<p>John Kappfjell</p>
<p>Marit Kirsten Anti Gaup</p>
<p>Viktor Inge Paulsen</p>
<p>Jørn Are Gaski</p>
<p>Viktor Inge Paulsen</p>
<p>Toril Bakken Kåven</p>
<p>Jørn Are Gaski</p>
<p>Piera Heaika Muotka</p>
<p>Kirsti Guvsám</p>
<p>Toril Bakken Kåven</p>
<p>Vibeke Larsen, til forr. orden</p>
<p>Anita P. Ravna</p>
<p>Piera Heaika Muotka</p>
<p>Per Andersen Bæhr</p>
<p>Per Mathis Oskal</p>
<p>Per Andersen Bæhr</p>
<p>Láilá Susanne Vars</p>
<p>Anita P. Ravna</p>
<p>Ellen Kristine Saba</p>
<p>Marit Kirsten Anti Gaup</p>
<p>Ingar Eira</p>
<p>Láilá Susanne Vars</p>
<p>Piera Heaika Muotka</p>
<p>10</p>
<p>Marie Therese N. Aslaksen</p>
<p>11</p>
<p>Jovna Zakarias Dunfjell</p>
<p>12</p>
<p>Beaska Niillas</p>
<p>Láilá Susanne Vars, til forr. orden</p>
<p>13</p>
<p>Jovna Zakarias Dunfjell, saksordfører</p>
<p>SP  - vedtak:</p>
<p>§ 22   Kunngjøring av nye saker Saker som reises i plenum reises under Kunngjøring av nye saker på plenumsmøtets første dag. Dette skjer innen samme frist og med samme behandling som for Forslag og merknader. Den som reiser saken får inntil 3 minutter taletid til å fremføre saken. Inntil 3 representanter får adgang til spørsmål og replikker, begrenset til 1 minutt hver. Den som reiser saken får inntil 2 minutter til å svare.</p>
<p>Plenum beslutter, etter innstilling fra plenumsledelsen, hvordan saken skal behandles:</p>
<list><p type="listitem">sendes til sametingsrådet for behandling,</p>
<p type="listitem">føres opp på sakskartet på gjeldene plenum og sendes til sametingsrådet for saksbehandling. Saken krever 2/3 flertall. Sametingsrådets innstilling gjøres kjent for representantene senest kl. 12.00 dagen før saken behandles i plenum. Det kan fremmes forslag og merknader til innstillingen med samme frist og behandling som for Forslag og merknader, eller</p>
<p type="listitem">avvises og tas ikke til behandling.</p>
</list><p>Plenumsledelsen kan foreslå for plenum å begrense antallet nye saker Saken ble avsluttet 09.06.16 kl. 12.15</p>
<p>Ášši/Sak  024/16</p>
<p>Sametingets plenum</p>
<p>Sametingets kontrollutvalg - årsmelding 2015</p>
<p>Arkivsaknr.</p>
<p>16/128</p>
<p>Behandlinger</p>
<p>Politisk nivå</p>
<p>Møtedato</p>
<p>Saksnr.</p>
<p>Kontrollutvalget</p>
<p>20.04.16</p>
<p>Sametingets plenum</p>
<p>7. – 9.06.16</p>
<p>SP 24/16</p>
<p>Vedlegg</p>
<p>Forslag og merknader  :</p>
<p>Kontrollutvalgets innstilling:</p>
<p>Sametinget har drøftet kontrollutvalgets årsmelding 2015. Årsmeldingen er vedlagt protokollen.</p>
<p>Kontrollutvalgets årsmelding 2015</p>
<p>1. INNLEDNING</p>
<p>Sametingets kontrollkomité fikk ved behandlingen i plenumssak 09/10 nytt navn. Det nye navnet er Sametingets kontrollutvalg.</p>
<p>I henhold til Særskilte regler for kontrollutvalgets ansvars- og arbeidsområde § 2 skal kontrollutvalget</p>
<p>«.. på faglig grunnlag utøve parlamentarisk kontroll og styringskontroll ved å undersøke og utrede saksforhold, vurdere det opp mot etablerte kriterier og ordninger og påpeke eventuelle feil og mangler.</p>
<p>Kontrollutvalget eller den Kontrollutvalget bemyndiger, har rett til fullt innsyn i  dokumenter, rapporter og lignede i Sametinget.»</p>
<p>Kontrollutvalgets oppgaver framkommer i Sametingets arbeidsorden § 15. Utvalgets oppgaver er:</p>
<p>a) å utøve den parlamentariske kontroll over virksomheten som finansieres via Sametingets budsjett,   og   b) å kontrollere Sametingets årsregnskap og gjennomgå eventuelle merknader vedrørende disse fra Riksrevisjonen</p>
<p>Utvalget kan foreta de undersøkelser i Sametingets administrasjon som det anser som nødvendig for Sametingets kontroll. Før utvalget selv foretar slike undersøkelser, underrettes sametingsrådet, eventuelt plenumsledelsen, som plikter å framskaffe ønskede opplysninger.</p>
<p>Utvalget kan avgi innstilling til Sametingets plenum om de saker den tar opp til behandling.</p>
<p>Plenum kan fastsette særskilte regler for kontrollutvalgets ansvars- og arbeidsområde.</p>
<p>Sametingets kontrollutvalg skal i henhold til særskilte regler for Kontrollkomiteens ansvars- og arbeidsområde § 5 avgi årsmelding. Årsmeldingen skal avspeile kontrollutvalgets virksomhet i foregående år.</p>
<p>2. KONTROLLUTVALGETS MEDLEMMER</p>
<p>Sametinget valgte den 15.10.2013 i  sak 037/13  følgende medlemmer til kontrollutvalget for perioden 2013 - 2017:</p>
<list><p type="listitem">John Kappfjell, leder</p>
<p type="listitem">Marie Therese N. Aslaksen, nestleder</p>
<p type="listitem">Tor Gunnar Nystad, medlem</p>
<p type="listitem">Inger Elin Utsi, medlem</p>
<p type="listitem">Arthur Tørfoss, medlem</p>
</list><p>3. KONTROLLUTVALGETS VIRKSOMHET</p>
<p>Kontrollutvalget har gjennomført følgende;</p>
<p>Møter:</p>
<list><p type="listitem">Oslo     25.03.15   (seminar om framtidig organisering av kontrollutvalget)</p>
<p type="listitem">Oslo     26.03.15</p>
<p type="listitem">Tromsø   27.04.15</p>
<p type="listitem">Oslo   18.06.15</p>
<p type="listitem">Oslo   24.08.15</p>
<p type="listitem">Oslo   04.11.15</p>
<p type="listitem">Karasjok   30.11.15   (intern planmøte)</p>
<p type="listitem">Oslo   16.12.15</p>
</list><p>Kurs:</p>
<list><p type="listitem">Tromsø   19.02.15   (tema: kontroll og tilsyn, hvorfor og hvordan)</p>
</list><p>Seminar:</p>
<list><p type="listitem">Seminar om kontroll og tilsyn 18.11.15</p>
</list><p>Intensjonen med seminaret var å synligjøre viktigheten av kontrollarbeid ovenfor representantene i Sametinget.</p>
<p>Følgende program ble gjennomført:</p>
<p>0900 - 0910   Velkommen v/leder John Kappfjell</p>
<p>0910 - 1000 Kontroll- og konstitusjonskomiteen v/ leder Martin Kolberg</p>
<list><p type="listitem">Hvordan tar man kontrollarbeid på alvor</p>
</list><p>1000 - 1030   Kaffepause</p>
<p>1030 - 1100 Kontroll- og konstitusjonskomiteen v/ leder Martin Kolberg</p>
<list><p type="listitem">Hvordan tar man kontrollarbeid på alvor</p>
</list><p>1100 - 1115   Spørsmål/kommentarer fra sametingsrepresentantene</p>
<p>1115 - 1130   Sametingsrådet v/ Ann-Mari Thomassen</p>
<p>1130 - 1140   Spørsmål/kommentarer fra sametingsrepresentantene</p>
<p>1140 - 1150   Sametinget v/ direktør Rune Fjellheim</p>
<list><p type="listitem">Embetsverkets rolle – strukturelle utfordringer i et lite system</p>
</list><p>1150 - 1200   Spørsmål/kommentarer fra sametingsrepresentantene</p>
<p>1200 - 1330   Lunsj (Scandic Karasjok Hotell)</p>
<p>1330 -1345   ALT advokatfirma AS v/ Kristian Jåtog Trygstad</p>
<list><p type="listitem">Kontrollutvalgets rolle i dag og i morgen</p>
</list><p>1345 - 1355   Spørsmål/kommentarer fra sametingsrepresentantene</p>
<p>1355 - 1415   Oppsummering v/ Martin Kolberg og John Kappfjell</p>
<p>I tillegg ble det avholdt et uformelt møte på ettermiddagen/kvelden mellom deltakerne fra Stortingets kontroll- og konstitusjonskomiteen og sametingsrepresentantene.</p>
<p>Hospitering:</p>
<list><p type="listitem">John Kappfjell – Hospiterte hos Stortingets kontroll- og konstitusjonskomiteen. Hospiteringen gikk over en periode på en uker høsten 2015.</p>
</list><p>Rammeavtalen for saksbehandlingstjenester:</p>
<p>Sametingets kontrollutvalg har inngått rammeavtale for saksbehandlingstjenester med ALT advokatfirma AS. ALT advokatfirma AS skal levere en uhildet saksbehandlingstjeneste til Sametingets kontrollutvalg. Kontraktsperioden gjelder for tre år (2012 - 2015). Avtalen er ytterlige forlenget med ett år og gjelder fram til 01.07.16.</p>
<p>4. SAKER TIL BEHANDLING</p>
<p>Kontrollutvalget har i 2015 behandlet 51 saker. Utvalget velger å utdype behandlingen av følgende saker:</p>
<p>04/15 Framlegg av rapport fra ALT advokatfirma AS - <span type="quote">"Organisering av kontrollutvalget"</span></p>
<p>Kontrollutvalget la inn bestilling på arbeid til ALT advokatfirma AS i 2014. Mandatet i bestillingen var å vurdere framtidig organisering av kontrollutvalget.</p>
<p>Rapporten ble lagt fram for kontrollutvalget og kontrollutvalget tok den til etterretning.</p>
<p>10/15 Årsmelding 2014 - godkjenning</p>
<p>Forslag til årsmelding for kontrollutvalgets arbeid for 2014 framlagt.</p>
<p>Årsmeldingen ble godkjent med noen endringer.</p>
<p>16/15   Tilskuddsforvaltningen - oversikt over tidsbruk</p>
<p>Oversikt over gjennomsnittlig saksbehandlingstid (i dager) framlagt. Oversikten viser saksbehandlingstiden i antall dager for årene 2013 og 2014.</p>
<p>Kontrollutvalget ønsker å få vurdert om kontroll av saksbehandlingstiden er en del av den parlamentariske kontrollen som kontrollutvalget skal utøve. Kontrollutvalget ber ALT advokatfirma AS vurdere dette.</p>
<p>17/15   Nye bestillinger - jf. særskilte regler for kontrollutvalgets ansvars- og arbeidsområde</p>
<p>Følgende bestillingsbehov legges fra for kontrollutvalget:</p>
<list><p type="listitem">02/15 - Klagenemndas møtebøker</p>
<p type="listitem">03/15 - Sametingsrådets møtebøker</p>
<p type="listitem">04/15 - Sametingets årsregnskap</p>
<p type="listitem">05/15 - Riksrevisjonens rapport</p>
</list><p>Kontrollutvalget valgte å se på behovene og la inn bestilling på ovennevnte arbeidet hos ALT advokatfirma AS.</p>
<p>18/15   Tana og Varanger museumssida - ALT advokatfirma AS - notat av 03.06.15.</p>
<p>Saken ble påklaget av Arbeiderpartiets sametingsgruppe i brev av 08.12.14. Klager gikk ut på at budsjettpost 15061 Tana og Varanger museumssida ikke hadde fått tilført riktig sum i henhold til gjeldende plenumsvedtak.</p>
<p>Kontrollutvalget har vurdert saken og kom fram til at det ikke har forekommet forhold som gir grunn for å anta at det er begått andre feil enn en uriktig postering av midlene som ble vedtatt i Sametingets plenum.</p>
<p>Kontrollutvalget tok notatet til orientering og avsluttet saken.</p>
<p>19/15 Risikovurdering av Sametingets virksomhet - svar fra administrasjonen</p>
<p>Kontrollutvalget behandlet nevnte sak under sak 37/14. I vedtaket framkom blant annet ønsket om at Sametingsrådet og administrasjonen kom med en redegjørelse for hvordan vurderingene og anbefalingene i rapporten var tenkt fulgt opp.</p>
<p>I notat av 08.05.15 har Sametingsrådet og administrasjonen svart på og fulgt opp anbefalingene som framkom i rapporten Risikovurderinger av Sametingets virksomhet.</p>
<p>Kontrollutvalget tok notatet til orientering og saken avsluttes.</p>
<p>20/15 Eventuelt</p>
<p>Brev fra Arbeiderpartiets sametingsgruppe - datert 27.05.15 - Virkemidler til areal og miljø.</p>
<p>Kontrollutvalget valgte å legge inn bestilling hos ALT advokatfirma AS for å få belyst uklarheten som framkommer i nevnte brev.</p>
<p>25/15   Klagenemndas møtebøker 2014 - ALT advokatfirma AS</p>
<p>Notat om Sametingets klagenemnds møtebøker 2014 framlagt for kontrollutvalget.</p>
<p>Kontrollutvalget valgte å følge opp saken med henstilling til klagenemnda om at møtebøkene måtte legges ut og være tilgjengelig for våre nettsider, samt at vedtak og overskrifter på møteprotokollen angis både på samisk og norsk.</p>
<p>26/15   Riksrevisjonens revisjon 2014 - ALT advokatfirma AS</p>
<p>Notat om Riksrevisjonens revisjon av Sametingets regnskap for 2014 framlagt for kontrollutvalget.</p>
<p>Konklusjonen i notatet og fra Riksrevisjonen er at årsregnskapet i alt vesentlig gir et dekkende bilde av virksomhetens finansielle stilling og at det avsluttede regnskapsåret er i samsvar med regelverk for statlig økonomistyring og regnskapsprinsippene i Sametinget.</p>
<p>Med bakgrunn i ovennevnte tok Sametingets kontrollutvalg Riksrevisjonens rapport til orientering.</p>
<p>27/15   Tilskuddsforvaltningen og timeforbruk - ALT advokatfirma AS</p>
<p>Notat om tilskuddsforvaltningen og timeforbruk framlagt for kontrollutvalget.</p>
<p>Kontrollutvalget ønsket å få vurdert om det er utvalgets arbeid å vurdere om saksbehandlingstiden i tilskuddsforvaltningen er del av det parlamentariske kontrollen som framkommer i regelverket for kontrollutvalget.</p>
<p>I notat om tilskuddsforvaltningen og timeforbruk av 03.08.15 er konklusjonen at kontrollutvalget har rett til innsyn om tidsbruk i tilskuddsforvaltningen.</p>
<p>Kontrollutvalget kvitterte ut saken med å ta den til orientering</p>
<p>28/15   Budsjettbehov 2016 - framlegg av forslag</p>
<p>Forslag til budsjettbehov framlagt for kontrollutvalget. Forslaget inneholder to alternativer. Kontrollutvalget mener alternativ 1 - totalt kr. 1 358 790 vil være det alternativet som legges inn som kontrollutvalget behov for 2016. Økning på ca. kr. 458 000 skyldes en mulig igangsettinga av arbeidet med forvaltningsrevisjon.</p>
<p>Kontrollutvalgets forslag for budsjett framlegg for 2016 ble på kr. 1 358 790.</p>
<p>29/15   Riksrevisjonen - revisjon av Sametingets regnskap 2013 - orientering om saken</p>
<p>Saken ble første gang tatt opp under sak 20/15 Eventuelt –  Riksrevisjonen – revisjon av Sametingets regnskap 2013, punkt 7 – belastningsfullmakter.</p>
<p>Kontrollutvalget ønsket å få mer informasjon om punkt 7 i rapporten som omhandler belastningsfullmakter. Administrasjonen la fram ytterlig dokumentasjon for å belyse saken.</p>
<p>Kontrollutvalget tok framlagt informasjonen til orientering.</p>
<p>35/15   Sametingets årsregnskap 2014 - ALT advokatfirma AS</p>
<p>Notat om Sametingets årsregnskap 2014 framlagt for kontrollutvalget.</p>
<p>Kontrollutvalget skal, i likhet med Riksrevisjonen, revidere Sametingets årsregnskap.</p>
<p>Kontrollutvalgets gjennomgang konkluderer med at Riksrevisjonens vurdering er treffende og at årsregnskapet for 2014 gir et dekkende bilde av virksomheten finansielle stilling pr. 31.12.14</p>
<p>Med bakgrunn i framlagt rapport, tar utvalget framlagt notat til orientering.</p>
<p>36/15   Sametingsrådets møtebøker 2014 - ALT advokatfirma AS</p>
<p>Notat om sametingsrådets møtebøker for 2014 framlagt for kontrollutvalget.</p>
<p>Kontrollutvalget valgte å sende notatet til sametingsrådet for kommentarer og tar den opp til ny behandling når svar foreligger.</p>
<p>37/15   Virkemidler til areal og miljø - ALT advokatfirma AS</p>
<p>Notat om virkemidler til areal og miljø framlagt for kontrollutvalget.</p>
<p>Kontrollutvalget ønsker å vite om Sametingsrådets utlysning av virkemidler knyttet til areal og miljø er innsnevret i forhold til det vedtaket som ble gjort Sametingets plenum.</p>
<p>Kontrollutvalget merker seg at sametingsrådet kunne ha uttrykt seg annerledes og unngått den tvilen som har oppstått til veiledningsordningens virkeområde. Slik utvalget forstår så har ikke sametingsrådet forsømt sitt ansvar for lojalt å følge opp budsjettvedtak fattet i plenum.</p>
<p>Med bakgrunn i framlagt notat, tar utvalget saken til orientering.</p>
<p>40/15   Forvaltningsrevisjon 2016</p>
<p>Kontrollutvalget ønsket at ALT advokatfirma AS informerte om hvordan forvaltningsrevisjon kan gjennomføres.</p>
<p>Utvalget fikk en muntlig orientert om mulige former for forvaltningsrevisjon og eventuelle kostnader knyttet til en slik gjennomføring. I orienteringen ble det også satt fokus på å ha en klar problemstilling og hvordan dette ønskes løst.</p>
<p>45/15   Økonomi status pr. 14.12.15</p>
<p>Kontrollutvalget fikk presentert statusen i økonomien pr. 14.12.15. Disponibelt midler pr.14.12.15 er på kr. 125 237,-.</p>
<p>Kontrollutvalget tar presentasjonen til orientering  .</p>
<p>46/15   Sametingsrådets møtebøker for 2014</p>
<p>Under sak 36/15 ble saken utsatt slik at sametingsrådet kunne komme med innspill til rapporten.</p>
<p>Notat Gjennomgang av sametingsrådets møtebøker for 2014 framlagt for utvalget.</p>
<p>Kontrollutvalget pekte i sitt vedtak på følgende; sametingsrådet må etablerer rutiner slik at møtebøker og relevant informasjon er tilgjengelig på nett. Møtene til sametingsrådet bør innledes med at innkalling og sakliste vedtas og at dette protokollføres. Møtedatoene på nett må oppdateres og at møtedatoene og møtedato på protokollen samsvares. Videre må alle saker ha et unikt saksnummer og til sist at relevante dokumenter presenteres både på samisk og norsk.</p>
<p>47/15   Sametingets klagenemnd – tilsvar på rapport <span type="quote">«gjennomgang av sametingets klagenemnds møtebøker 2014»</span></p>
<p>Sametingets klagenemnd har i notats form respondert på vedtak gjort i  kontrollutvalget i sak 25/15. Kontrollutvalget pekte bl.a. på at klagenemnda bør oppdatere sine nettsider oftere og sikre at vedtak og overskrifter på møteprotokollenes vedlegg angis både på samisk og norsk.</p>
<p>I nevnte notat tilkjennegis at problemene er kjent for klagenemda og at problemene rundt publisering på nett ventes å være løst innen rimelig tid.</p>
<p>48/15   Eierskapsmelding</p>
<p>Medlem i kontrollutvalget ber Sametinget utarbeide en eierskapsmelding.</p>
<p>Utvalget støtter opp om kravet og ber om at sametingsrådet lager en oversikt over Sametingets eierforhold slik at den kan fremmes ovenfor utvalget.</p>
<p>49/15   Sametingsråd Silje K. Muotkas og rådgiver Runar M. Baltos studier</p>
<p>Kontrollutvalget ønsker å se på studiene til Muotka og Balto. Kontrollutvalget ønsket å få klarhet i hvem som betaler for selve studiene og hvordan studieprogrammet er finansiert. De ønsker også å få vurdert om studiene er forenelig med arbeidet som heltidspolitikere.</p>
<p>Kontrollutvalget valgte å legge inn bestilling hos ALT advokatfirma AS for å få belyst saken.</p>
<p>50/15   Kjøp av saksbehandlingstjeneste</p>
<p>Kontrollutvalget kjøper i dag saksbehandlingstjenester fra ALT advokatfirma. Dagens rammeavtale utløper 01.07.16. Ny rammeavtale må utlyses for perioden 2016 – 2019.</p>
<p>Kontrollutvalget velger å igangsette prosessen med å konkurranseutsette kjøpet av ovennevnte saksbehandlingstjenesten.</p>
<p>5. UNDERSØKELSER SOM VIL BLI GJENNOMFØRT I KOMMENDE ÅR</p>
<p>Grunnet kontrollutvalgets budsjettsituasjon velger utvalget å ikke planlegge undersøkelser utover de undersøkelser som framkommer i kontrollutvalgets regelverket (jf. § 5).</p>
<p>6. UTFORDRINGER</p>
<p>Kontrollutvalget ønsker å forbedre dialogen med Riksrevisjonen.</p>
<p>Kontrollutvalget ønsker å arrangerer seminar hvor Riksrevisjonen vil bli invitert til å delta. Intensjonen med seminaret vil bli å få fram hvilken rolle Riksrevisjonens kan spille i prosessen med å videreutvikle organiseringen av kontrollutvalget.</p>
<p>Kontrollutvalget vil fortsatt jobbe med å få styrket budsjettrammen for kontrollutvalget.</p>
<p>Kontrollutvalget vil fortsatt jobbe med å utvikle organiseringen av kontrollutvalget</p>
<p>Sametingets plenum  -  024/16</p>
<p>Saken påbegynt 09.06.16 kl. 13.30  Votering  Det ble ikke votert over saken.  Protokoll tilførsler  Det ble ikke fremmet noen protokolltilførsler i saken.</p>
<p>Innlegg</p>
<p>Replikk</p>
<p>John Kappfjell, saksordfører</p>
<p>Tor Gunnar Nystad</p>
<p>Inger Elin Utsi</p>
<p>Mathis Nilsen Eira</p>
<p>Inger Elin Utsi</p>
<p>Arthur Johan Tørfoss</p>
<p>Piera Heaika Muotka</p>
<p>Inger Elin Utsi</p>
<p>Mariann Wollmann Magga</p>
<p>Arthur Johan Tørfoss</p>
<p>Kirsti Guvsám</p>
<p>John Kappfjell</p>
<p>Vibeke Larsen</p>
<p>Piera Heaika Muotka</p>
<p>Johan Vasara</p>
<p>Piera Heaika Muotka</p>
<p>Marie Therese N. Aslaksen</p>
<p>Inger Elin Utsi</p>
<p>Ann-Mari Thomassen</p>
<p>Marie Therese N. Aslaksen</p>
<p>Ann-Mari Thomassen</p>
<p>10</p>
<p>John Kappfjell, saksordfører</p>
<p>SP  - vedtak:</p>
<p>Sametinget har drøftet kontrollutvalgets årsmelding 2015. Årsmeldingen er vedlagt protokollen.</p>
<p>K  ontrollutvalgets årsmelding 2015</p>
<p>1. INNLEDNING  Sametingets kontrollkomité fikk ved behandlingen i plenumssak 09/10 nytt navn. Det nye navnet er Sametingets kontrollutvalg. I henhold til Særskilte regler for kontrollutvalgets ansvars- og arbeidsområde § 2 skal kontrollutvalget  <span type="quote">«.. på faglig grunnlag utøve parlamentarisk kontroll og styringskontroll ved å undersøke og utrede saksforhold, vurdere det opp mot etablerte kriterier og ordninger og påpeke eventuelle feil og mangler.   Kontrollutvalget eller den Kontrollutvalget bemyndiger, har rett til fullt innsyn i dokumenter, rapporter og lignede i Sametinget.»</span>  Kontrollutvalgets oppgaver framkommer i Sametingets arbeidsorden § 15. Utvalgets oppgaver er:  a) å utøve den parlamentariske kontroll over virksomheten som finansieres via Sametingets budsjett,   og   b) å kontrollere Sametingets årsregnskap og gjennomgå eventuelle merknader vedrørende disse fra Riksrevisjonen Utvalget kan foreta de undersøkelser i Sametingets administrasjon som det anser som nødvendig for Sametingets kontroll. Før utvalget selv foretar slike undersøkelser, underrettes sametingsrådet, eventuelt plenumsledelsen, som plikter å framskaffe ønskede opplysninger. Utvalget kan avgi innstilling til Sametingets plenum om de saker den tar opp til behandling. Plenum kan fastsette særskilte regler for kontrollutvalgets ansvars- og arbeidsområde.  Sametingets kontrollutvalg skal i henhold til særskilte regler for Kontrollkomiteens ansvars- og arbeidsområde § 5 avgi årsmelding. Årsmeldingen skal avspeile kontrollutvalgets virksomhet i foregående år.  2. KONTROLLUTVALGETS MEDLEMMER  Sametinget valgte den 15.10.2013 i  sak 037/13  følgende medlemmer til kontrollutvalget for perioden 2013 - 2017:</p>
<list><p type="listitem">John Kappfjell, leder</p>
<p type="listitem">Marie Therese N. Aslaksen, nestleder</p>
<p type="listitem">Tor Gunnar Nystad, medlem</p>
<p type="listitem">Inger Elin Utsi, medlem</p>
<p type="listitem">Arthur Tørfoss, medlem</p>
</list><p>3. KONTROLLUTVALGETS VIRKSOMHET  Kontrollutvalget har gjennomført følgende;  Møter:</p>
<list><p type="listitem">Oslo 25.03.15 (seminar om framtidig organisering av kontrollutvalget)</p>
<p type="listitem">Oslo 26.03.15</p>
<p type="listitem">Tromsø 27.04.15</p>
<p type="listitem">Oslo 18.06.15</p>
<p type="listitem">Oslo 24.08.15</p>
<p type="listitem">Oslo 04.11.15</p>
<p type="listitem">Karasjok 30.11.15 (intern planmøte)</p>
<p type="listitem">Oslo 16.12.15</p>
</list><p>Kurs:</p>
<list><p type="listitem">Tromsø 19.02.15 (tema: kontroll og tilsyn, hvorfor og hvordan)</p>
</list><p>Seminar:</p>
<list><p type="listitem">Seminar om kontroll og tilsyn 18.11.15</p>
</list><p>Intensjonen med seminaret var å synligjøre viktigheten av kontrollarbeid ovenfor representantene i Sametinget. Følgende program ble gjennomført:</p>
<p>0900 - 0910 Velkommen v/leder John Kappfjell</p>
<p>0910 - 1000 Kontroll- og konstitusjonskomiteen v/ leder Martin Kolberg</p>
<list><p type="listitem">Hvordan tar man kontrollarbeid på alvor</p>
</list><p>1000 - 1030 Kaffepause</p>
<p>1030 - 1100 Kontroll- og konstitusjonskomiteen v/ leder Martin Kolberg</p>
<list><p type="listitem">Hvordan tar man kontrollarbeid på alvor</p>
</list><p>1100 - 1115 Spørsmål/kommentarer fra sametingsrepresentantene</p>
<p>1115 - 1130 Sametingsrådet v/ Ann-Mari Thomassen</p>
<p>1130 - 1140 Spørsmål/kommentarer fra sametingsrepresentantene</p>
<p>1140 - 1150 Sametinget v/ direktør Rune Fjellheim</p>
<list><p type="listitem">Embetsverkets rolle – strukturelle utfordringer i et lite system</p>
</list><p>1150 - 1200 Spørsmål/kommentarer fra sametingsrepresentantene</p>
<p>1200 - 1330 Lunsj (Scandic Karasjok Hotell)</p>
<p>1330 -1345 ALT advokatfirma AS v/ Kristian Jåtog Trygstad</p>
<list><p type="listitem">Kontrollutvalgets rolle i dag og i morgen</p>
</list><p>1345 - 1355 Spørsmål/kommentarer fra sametingsrepresentantene</p>
<p>1355 - 1415 Oppsummering v/ Martin Kolberg og John Kappfjell</p>
<p>I tillegg ble det avholdt et uformelt møte på ettermiddagen/kvelden mellom deltakerne fra Stortingets  kontroll- og konstitusjonskomiteen og sametingsrepresentantene.  Hospitering:</p>
<list><p type="listitem">John Kappfjell – Hospiterte hos Stortingets kontroll- og konstitusjonskomiteen. Hospiteringen gikk over en periode på en uker høsten 2015.</p>
</list><p>Rammeavtalen for saksbehandlingstjenester:</p>
<p>Sametingets kontrollutvalg har inngått rammeavtale for saksbehandlingstjenester med ALT advokatfirma AS. ALT advokatfirma AS skal levere en uhildet saksbehandlingstjeneste til Sametingets kontrollutvalg. Kontraktsperioden gjelder for tre år (2012 - 2015). Avtalen er ytterlige forlenget med ett år og gjelder fram til 01.07.16.</p>
<p>4. SAKER TIL BEHANDLING</p>
<p>Kontrollutvalget har i 2015 behandlet 51 saker. Utvalget velger å utdype behandlingen av følgende saker:  04/15 Framlegg av rapport fra ALT advokatfirma AS - <span type="quote">"Organisering av kontrollutvalget"</span></p>
<p>Kontrollutvalget la inn bestilling på arbeid til ALT advokatfirma AS i 2014. Mandatet i bestillingen var å vurdere framtidig organisering av kontrollutvalget.</p>
<p>Rapporten ble lagt fram for kontrollutvalget og kontrollutvalget tok den til etterretning.</p>
<p>10/15 Årsmelding 2014 - godkjenning</p>
<p>Forslag til årsmelding for kontrollutvalgets arbeid for 2014 framlagt.</p>
<p>Årsmeldingen ble godkjent med noen endringer.</p>
<p>16/15   Tilskuddsforvaltningen - oversikt over tidsbruk</p>
<p>Oversikt over gjennomsnittlig saksbehandlingstid (i dager) framlagt. Oversikten viser saksbehandlingstiden i antall dager for årene 2013 og 2014.</p>
<p>Kontrollutvalget ønsker å få vurdert om kontroll av saksbehandlingstiden er en del av den parlamentariske kontrollen som kontrollutvalget skal utøve. Kontrollutvalget ber ALT advokatfirma AS vurdere dette.</p>
<p>17/15   Nye bestillinger - jf. særskilte regler for kontrollutvalgets ansvars- og arbeidsområde  Følgende bestillingsbehov legges fra for kontrollutvalget:</p>
<list><p type="listitem">02/15 - Klagenemndas møtebøker</p>
<p type="listitem">03/15 - Sametingsrådets møtebøker</p>
<p type="listitem">04/15 - Sametingets årsregnskap</p>
<p type="listitem">05/15 - Riksrevisjonens rapport</p>
</list><p>Kontrollutvalget valgte å se på behovene og la inn bestilling på ovennevnte arbeidet hos ALT  advokatfirma AS.</p>
<p>18/15   Tana og Varanger museumssida - ALT advokatfirma AS - notat av 03.06.15.</p>
<p>Saken ble påklaget av Arbeiderpartiets sametingsgruppe i brev av 08.12.14. Klager gikk ut på at budsjettpost 15061 Tana og Varanger museumssida ikke hadde fått tilført riktig sum i henhold til gjeldende plenumsvedtak. Kontrollutvalget har vurdert saken og kom fram til at det ikke har forekommet forhold som gir grunn for å anta at det er begått andre feil enn en uriktig postering av midlene som ble vedtatt i Sametingets plenum. Kontrollutvalget tok notatet til orientering og avsluttet saken.</p>
<p>19/15 Risikovurdering av Sametingets virksomhet - svar fra administrasjonen  Kontrollutvalget behandlet nevnte sak under sak 37/14. I vedtaket framkom blant annet ønsket om at Sametingsrådet og administrasjonen kom med en redegjørelse for hvordan vurderingene og anbefalingene i rapporten var tenkt fulgt opp. I notat av 08.05.15 har Sametingsrådet og administrasjonen svart på og fulgt opp anbefalingene som framkom i rapporten Risikovurderinger av Sametingets virksomhet. Kontrollutvalget tok notatet til orientering og saken avsluttes.</p>
<p>20/15 Eventuelt</p>
<p>Brev fra Arbeiderpartiets sametingsgruppe - datert 27.05.15 - Virkemidler til areal og miljø.</p>
<p>Kontrollutvalget valgte å legge inn bestilling hos ALT advokatfirma AS for å få belyst uklarheten som framkommer i nevnte brev.</p>
<p>25/15   Klagenemndas møtebøker 2014 - ALT advokatfirma AS</p>
<p>Notat om Sametingets klagenemnds møtebøker 2014 framlagt for kontrollutvalget.</p>
<p>Kontrollutvalget valgte å følge opp saken med henstilling til klagenemnda om at møtebøkene måtte legges ut og være tilgjengelig for våre nettsider, samt at vedtak og overskrifter på møteprotokollen angis både på samisk og norsk.  26/15   Riksrevisjonens revisjon 2014 - ALT advokatfirma AS</p>
<p>Notat om Riksrevisjonens revisjon av Sametingets regnskap for 2014 framlagt for kontrollutvalget.</p>
<p>Konklusjonen i notatet og fra Riksrevisjonen er at årsregnskapet i alt vesentlig gir et dekkende bilde av virksomhetens finansielle stilling og at det avsluttede regnskapsåret er i samsvar med regelverk for statlig økonomistyring og regnskapsprinsippene i Sametinget.</p>
<p>Med bakgrunn i ovennevnte tok Sametingets kontrollutvalg Riksrevisjonens rapport til orientering.</p>
<p>27/15   Tilskuddsforvaltningen og timeforbruk - ALT advokatfirma AS</p>
<p>Notat om tilskuddsforvaltningen og timeforbruk framlagt for kontrollutvalget.</p>
<p>Kontrollutvalget ønsket å få vurdert om det er utvalgets arbeid å vurdere om saksbehandlingstiden i tilskuddsforvaltningen er del av det parlamentariske kontrollen som framkommer i regelverket for kontrollutvalget.</p>
<p>I notat om tilskuddsforvaltningen og timeforbruk av 03.08.15 er konklusjonen at kontrollutvalget har rett til innsyn om tidsbruk i tilskuddsforvaltningen.</p>
<p>Kontrollutvalget kvitterte ut saken med å ta den til orientering</p>
<p>28/15   Budsjettbehov 2016 - framlegg av forslag</p>
<p>Forslag til budsjettbehov framlagt for kontrollutvalget. Forslaget inneholder to alternativer. Kontrollutvalget mener alternativ 1 - totalt kr. 1 358 790 vil være det alternativet som legges inn som kontrollutvalget behov for 2016. Økning på ca. kr. 458 000 skyldes en mulig igangsettinga av arbeidet med forvaltningsrevisjon.</p>
<p>Kontrollutvalgets forslag for budsjett framlegg for 2016 ble på kr. 1 358 790.</p>
<p>29/15   Riksrevisjonen - revisjon av Sametingets regnskap 2013 - orientering om saken</p>
<p>Saken ble første gang tatt opp under sak 20/15 Eventuelt –  Riksrevisjonen – revisjon av Sametingets regnskap 2013, punkt 7 – belastningsfullmakter.</p>
<p>Kontrollutvalget ønsket å få mer informasjon om punkt 7 i rapporten som omhandler belastningsfullmakter. Administrasjonen la fram ytterlig dokumentasjon for å belyse saken.</p>
<p>Kontrollutvalget tok framlagt informasjonen til orientering.  35/15   Sametingets årsregnskap 2014 - ALT advokatfirma AS</p>
<p>Notat om Sametingets årsregnskap 2014 framlagt for kontrollutvalget.</p>
<p>Kontrollutvalget skal, i likhet med Riksrevisjonen, revidere Sametingets årsregnskap.</p>
<p>Kontrollutvalgets gjennomgang konkluderer med at Riksrevisjonens vurdering er treffende og at årsregnskapet for 2014 gir et dekkende bilde av virksomheten finansielle stilling pr. 31.12.14</p>
<p>Med bakgrunn i framlagt rapport, tar utvalget framlagt notat til orientering.</p>
<p>36/15   Sametingsrådets møtebøker 2014 - ALT advokatfirma AS</p>
<p>Notat om sametingsrådets møtebøker for 2014 framlagt for kontrollutvalget.</p>
<p>Kontrollutvalget valgte å sende notatet til sametingsrådet for kommentarer og tar den opp til ny behandling når svar foreligger.</p>
<p>37/15   Virkemidler til areal og miljø - ALT advokatfirma AS</p>
<p>Notat om virkemidler til areal og miljø framlagt for kontrollutvalget.</p>
<p>Kontrollutvalget ønsker å vite om Sametingsrådets utlysning av virkemidler knyttet til areal og miljø er innsnevret i forhold til det vedtaket som ble gjort Sametingets plenum.</p>
<p>Kontrollutvalget merker seg at sametingsrådet kunne ha uttrykt seg annerledes og unngått den tvilen som har oppstått til veiledningsordningens virkeområde. Slik utvalget forstår så har ikke sametingsrådet forsømt sitt ansvar for lojalt å følge opp budsjettvedtak fattet i plenum.</p>
<p>Med bakgrunn i framlagt notat, tar utvalget saken til orientering.</p>
<p>40/15   Forvaltningsrevisjon 2016</p>
<p>Kontrollutvalget ønsket at ALT advokatfirma AS informerte om hvordan forvaltningsrevisjon kan gjennomføres.</p>
<p>Utvalget fikk en muntlig orientert om mulige former for forvaltningsrevisjon og eventuelle kostnader knyttet til en slik gjennomføring. I orienteringen ble det også satt fokus på å ha en klar problemstilling og hvordan dette ønskes løst.</p>
<p>45/15   Økonomi status pr. 14.12.15</p>
<p>Kontrollutvalget fikk presentert statusen i økonomien pr. 14.12.15. Disponibelt midler pr.14.12.15 er på kr. 125 237,-.</p>
<p>Kontrollutvalget tar presentasjonen til orientering  .</p>
<p>46/15   Sametingsrådets møtebøker for 2014</p>
<p>Under sak 36/15 ble saken utsatt slik at sametingsrådet kunne komme med innspill til rapporten.</p>
<p>Notat Gjennomgang av sametingsrådets møtebøker for 2014 framlagt for utvalget.</p>
<p>Kontrollutvalget pekte i sitt vedtak på følgende; sametingsrådet må etablerer rutiner slik at møtebøker og relevant informasjon er tilgjengelig på nett. Møtene til sametingsrådet bør innledes med at innkalling og sakliste vedtas og at dette protokollføres. Møtedatoene på nett må oppdateres og at møtedatoene og møtedato på protokollen samsvares. Videre må alle saker ha et unikt saksnummer og til sist at relevante dokumenter presenteres både på samisk og norsk.</p>
<p>47/15   Sametingets klagenemnd – tilsvar på rapport <span type="quote">«gjennomgang av sametingets klagenemnds møtebøker 2014»</span></p>
<p>Sametingets klagenemnd har i notats form respondert på vedtak gjort i kontrollutvalget i sak 25/15. Kontrollutvalget pekte bl.a. på at klagenemnda bør oppdatere sine nettsider oftere og sikre at vedtak og overskrifter på møteprotokollenes vedlegg angis både på samisk og norsk.</p>
<p>I nevnte notat tilkjennegis at problemene er kjent for klagenemda og at problemene rundt publisering  på nett ventes å være løst innen rimelig tid.</p>
<p>48/15   Eierskapsmelding</p>
<p>Medlem i kontrollutvalget ber Sametinget utarbeide en eierskapsmelding.</p>
<p>Utvalget støtter opp om kravet og ber om at sametingsrådet lager en oversikt over Sametingets eierforhold slik at den kan fremmes ovenfor utvalget.</p>
<p>49/15   Sametingsråd Silje K. Muotkas og rådgiver Runar M. Baltos studier</p>
<p>Kontrollutvalget ønsker å se på studiene til Muotka og Balto. Kontrollutvalget ønsket å få klarhet i hvem som betaler for selve studiene og hvordan studieprogrammet er finansiert. De ønsker også å få vurdert om studiene er forenelig med arbeidet som heltidspolitikere.</p>
<p>Kontrollutvalget valgte å legge inn bestilling hos ALT advokatfirma AS for å få belyst saken.</p>
<p>50/15   Kjøp av saksbehandlingstjeneste</p>
<p>Kontrollutvalget kjøper i dag saksbehandlingstjenester fra ALT advokatfirma. Dagens rammeavtale utløper 01.07.16. Ny rammeavtale må utlyses for perioden 2016 – 2019.</p>
<p>Kontrollutvalget velger å igangsette prosessen med å konkurranseutsette kjøpet av ovennevnte saksbehandlingstjenesten.  5. UNDERSØKELSER SOM VIL BLI GJENNOMFØRT I KOMMENDE ÅR</p>
<p>Grunnet kontrollutvalgets budsjettsituasjon velger utvalget å ikke planlegge undersøkelser utover de undersøkelser som framkommer i kontrollutvalgets regelverket (jf. § 5).</p>
<p>6. UTFORDRINGER</p>
<p>Kontrollutvalget ønsker å forbedre dialogen med Riksrevisjonen.</p>
<p>Kontrollutvalget ønsker å arrangerer seminar hvor Riksrevisjonen vil bli invitert til å delta. Intensjonen med seminaret vil bli å få fram hvilken rolle Riksrevisjonens kan spille i prosessen med å videreutvikle organiseringen av kontrollutvalget.</p>
<p>Kontrollutvalget vil fortsatt jobbe med å få styrket budsjettrammen for kontrollutvalget.</p>
<p>Kontrollutvalget vil fortsatt jobbe med å utvikle organiseringen av kontrollutvalget. Saken ble avsluttet 09.06.16 kl. 14.15</p>
<p>Undertegnede har lest gjennom protokollen, og finner de bokførte beslutninger å være i overensstemmelse med Sametingets vedtak.</p>
<p>Karasjok  ,  07.06.2016   -  09.06.2016</p>
<p>Plenumsledelsen</p>
<p>Jørn Are Gaski</p>
<p>Anita Persdatter Ravna</p>
<p>leder</p>
<p>nestleder</p>
<p>Mathis Nilsen Eira</p>
<p>Aud Marthinsen</p>
<p>Marie Therese Nordsletta Aslaksen</p>
</body></document>