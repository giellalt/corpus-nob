<document xml:lang="nob" id="no_id"><header><title/><genre code="admin"/><author><unknown/></author><wordcount>63924</wordcount><conversion_status type="standard"/><availability><free/></availability><submitter name="Kevin Brubeck Unhammer" email="unhammer@fsfe.org"/><multilingual><language xml:lang="nob"/><language xml:lang="sme"/><language xml:lang="eng"/></multilingual><origFileName>http://www.sametinget.no/layout/set/print/Arkiv/Valgperiode-2009-2013/Artikler</origFileName><parallel_text xml:lang="sme" location="artikler.html"/><metadata><uncomplete/></metadata><version>XSLtemplate $Revision$; file-specific xsl  Revision; common.xsl  $Revision$; </version></header>
<body>
<p>Artikler / Valgperiode 2009 - 2013 / Arkiv / Forsiden - Sametinget</p>
<p type="title">Artikler</p>
<p type="title">Sametinget vil ha ungdommen tilbake til jordbruket</p>
<p><em type="bold">-En fjerdedel av bøndene i Troms og Finnmark er over 60 år i dag. Det er en urovekkende trend som må snus, sier sametingsråd Marianne Balto. </em></p>
<p>For å motivere unge til å starte med jordbruk må det settes inn økonomiske tiltak gjennom jordbruskavtalen for å sikre rekrutteringen.</p>
<p>Sametingsrådet foreslår blant annet i sitt innspill til jordbruksforhandlingene å gi gratis melkekvoter til unge under 35 år som enten vil utvide produksjonen eller starte med gård.</p>
<p>I jordbruksoppgjøret for 2012 må det til et kraftig inntektsløft som gir bøndene et inntektsgrunnlag som gjør det mulig å kunne ha en inntekt som står i forhold arbeidsmengden. </p>
<p><em type="bold">- Den store inntektsforskjellen mellom jordbruket og andre grupper må reduseres, sier rådsmedlem Marianne Balto. Rådet foreslår derfor å øke produksjonstilleggene i jordbruket. </em></p>
<p>For å sikre en variert bruksstruktur må de minste brukene prioriteres ved økning av melkekvoter. En økning i melkekvoten vil bedre det økonomiske grunnlaget for drift på disse gårdene. Det vil være med på å sikre jordbruk i samiske områder.</p>
<p>Sametingets plenum skal behandle det endelige innspillet i midten av februar.</p>
<p><em type="bold">Innspill til jordbruksforhandlingene 2012 </em></p>
<p type="title">Kartlegger den samiske språksituasjonen</p>
<p><em type="bold">Det finnes ingen gode tall på hvor mange som snakker, leser eller forstår de tre offisielle samiske språkene i Norge i dag. I disse dager går det ut spørreskjema i posten til et utvalg på 5.000 personer som står i Sametingets valgmanntall for å kartlegge den samiske språksituasjonen på individnivå blant den samiske befolkningen. </em></p>
<p><em type="bold">- Sametinget håper at folk deltar på undersøkelse og svarer på spørreskjemaet slik at vi får kartlagt språksituasjonen for å kunne sette i gang tiltak som forbedrer språksituasjonen i forskjellige områdene, sier sametingsråd Ellinor Marita Jåma. </em></p>
<p>De tre offisielle samiske språkene nordsamisk, lulesamisk og sørsamisk høres i forskjellige områder, og det er behov for kunnskap om bruken av de samiske språkene i ulike deler av landet. På oppdrag fra Sametinget, Fornyings-, administrasjons- og kirkedepartementet og Kunnskapsdepartementet utfører forskningsinstitusjonene Nordlandsforskning og Norut Alta for tiden en nasjonal samisk språkundersøkelse.</p>
<p>Også prosjektleder Karl Jan Solstad ved Nordlandsforskning oppfordrer alle som får et slikt skjema til å svare. Skjemaet kan besvares på alle de tre samiske språkene eller på norsk. Det er mulig å svare enten ved å fylle ut skjemaet og returnere det i post, eller ved å logge seg inn på et nettbasert skjema.</p>
<p>Samiske språkundersøkelse gjelder bruk av nordsamisk-, lulesamisk- og sørsamisk språk. Oppdraget omfatter blant annet kartlegging av hvor mange som behersker samisk på ulike nivå, i hvor stor grad samisk språk brukes, hvilke språkvalg foreldre tar i forhold til barn og hvor mange som ønsker å lære seg samisk.</p>
<p>Kunnskapen som spørreundersøkelsen får fram, er viktig for utforming av samisk språkpolitikk og iverksetting av tiltak som fører til bevaring og utvikling av de samiske språkene. Rapporten skal være ferdig i april 2012. Resultatene av undersøkelsen er ment å være et grunnlag for samisk språkpolitikk på alle nivå i samfunnet, herunder på statlig, regionalt og kommunalt nivå.</p>
<p><em type="bold">- Undersøkelsen vil være et svært viktig verktøy for Sametingets videre arbeid med språk. Resultatene skal brukes til å utforme og iverksette tiltak som fører til bevaring og utvikling av de samiske språkene. Videre skal resultatene brukes til å utforme Sametingets melding om samiske språk, forklarer Jåma. </em></p>
<p><em type="bold">Mer informasjon: </em></p>
<p>Sametingsråd Ellinor Marita Jåma, tlf. 916 13 460 Prosjektleder Karl Jan Solstad, Nordlandsforskning, tlf. 75 51 70 21</p>
<p>Du kan svare på Samisk språkundersøkelse her</p>
<p>Det har vært tekniske problemer på linken til nordsamisk og norsk versjon av spørreskjemaet. Dette er nå rettet opp slik at alle som har prøvd å logge seg inn og fått beskjed om at de ’alt hadde svart’, nå kan gjøre det elektronisk eller på papiret.</p>
<p type="title">Lulesamisk ordbok i digitalt format</p>
<p><em type="bold">Nå kan du lett finne ut hva <span type="quote" xml:lang="sme">"madtjuhit"</span>(*se nederst) betyr. Ordet slår du opp i den første lulesamisk - norsk, norsk - lulesamiske digitale ordboken som lanseres fredag 17. februar på den lulesamiske språkkonferansen i Jokkmokk, Sverige. </em></p>
<p><em type="bold">- Sametingsrådet er veldig glad for at ordboka endelig er tilgjengelig for allmennheten og håper at den blir flittig brukt. Jeg vet at mange har ventet på den lenge, og ordboka har stor betydning for det videre arbeidet med bevaring, styrking og videreutvikling av det lulesamiske språket, sier rådsmedlem Ellinor Marita Jåma. </em></p>
<p>Anders Kintel har i en årrekke jobbet med en lulesamisk - norsk / norsk - lulesamisk ordbok. En foreløpig versjon av ordboka er fra i dag av tilgjengelig på nett for alle som har interesse for den. Den er gratis og inneholder ca 18.500 ord begge veier.</p>
<p><em type="bold">- Det er en foreløpig versjon og vi håper at brukere vil sende oss tilbakemelding, kommentarer og merknader de måtte ha. Det jobbes med en fullverdig digital versjon av ordboka som vi håper å ha ferdig innen ett års tid. Parallelt jobbes det med at ordboka også skal trykkes slik at den blir tilgjengelig i bokform, sier Jåma. </em></p>
<p>Ordboka er tilgjengelig på www.giellatekno.uit.no sine sider på: http://victorio.uit.no/webdict/ak/nob2smj/index.html</p>
<p xml:lang="sme">http://victorio.uit.no/webdict/ak/smj2nob/index.html </p>
<p><em type="bold">Om Anders Kintel, født 1950. </em>Fra Tysfjord. Han er utdannet lærer og med hovedfag i samisk. I dag er Anders Kintel ansatt som universitetslektor ved Universitetet i Nordland, hvor han har fagansvar for lulesamisk. </p>
<p><em type="bold">Tidligere yrkeserfaring </em>: Lærer i grunnskolen. Førstekonsulent i tidligere Samisk utdanningsråd. Høgskolelærer og høgskolelektor ved Høgskolen i Bodø. </p>
<p><em type="bold">Prosjektdeltakelse </em>: </p>
<p>- Med i oversettelsesgruppa av Det Nye Testamentet til lulesamisk. - Med oversettelsesgruppa av Den Norske Kirkes liturgier til lulesamisk. - Medlem i læreplangruppa i samisk, kunnskapsløftet. - Medlem av referansegruppa for Pitesamisk ordbok. - Utarbeidelse av ordbok, lulesamisk-norsk, norsk-lulesamisk.</p>
<p><em type="bold">Politiske verv </em>: Medlem i Samisk språkråd og medlem i Sámi giellalávdegoddi, i begge verv i 10 år. </p>
<p><em type="italic">* </em>flørting - ord i den digitale lulesamisk - norsk ordboken som lanseres fredag 17. februar. </p>
<p xml:lang="sme">Sametingsråd Ellinor Marita Jåma, tel. +47 916 13 460 . E-post: ellinor.marita.jama@samediggi.no</p>
<p>Anders Kintel, tel. +47 414 96 377</p>
<p type="title">Økt fokus på samiske kvinners helse</p>
<p><em type="bold">Norge avga den 17.februar sin 8.rapport om oppfølging av FNs kvinnediskrimineringskonvensjon. Statsråd Audun Lysbakken svarte for Norge. Fra Sametinget deltok seniorrådgiver Ingeborg Larssen og rådgiver Vivi Pedersen. </em></p>
<p>FN var opptatt av manglende informasjon fra Norge om samiske kvinner og deres helsesituasjon, og hvilke tiltak Norge gjør for å rette opp denne klare helseforskjellen. Sametinget har gitt innspill til norges rapport, og deltok som observatør i Genève. Sametinget var i sine innspill opptatt av manglende statistikk om samiske kvinner, samiske kvinner i primærnæringene og samiske kvinners helse. </p>
<p><em type="bold">- Dette er første gang Norge har synliggjort samiske kvinner i sin FN- rapportering, og her har Sametingets innspill vært av helt avgjørende betydning. Sametingsrådet ser det som en positiv utvikling at disse problemstillingene blir belyst i FN-systemet, uttaler rådsmedlem Vibeke Larsen. </em></p>
<p>Samiske kvinner utenfor forvaltningsområdet for samiske språk har en markant dårligere selvopplevd helse enn samiske kvinner innenfor forvaltningsområdet, jfr. Ketil Lennert Hansens forskning.</p>
<p><em type="bold">- Sametinget har i sine innspill pekt på forskjell i språklige og kulturelle rettigheter for samiske kvinner innenfor forvaltningsområdet både i Sameloven og i den nylig iverksatte lov om kommunale helse- og sosialtjenester, utdyper sametingsråd Larsen. </em></p>
<p>I sitt svar til FN erkjente statsråd Lysbakken at kulturell og språklig kunnskap i helsetjenesten er nødvendig for å gi samiske kvinner et likeverdig helsetilbud. Statsråden hadde ingen forslag til særlige tiltak for å gi samiske kvinner utenfor forvaltningsområdet et bedre helsetilbud. Han viste kun til det allerede eksisterende helsetilbud og at det var nødvendig med en kulturell og språklig bevissthet i forhold til samiske kvinner.</p>
<p><em type="bold">- Sametingsrådet er glad for det søkelys FN satte på samiske kvinners helsesituasjon. Samtidig er det skuffende at statsråd Lysbakken ikke har konkrete tiltak for å gi samiske kvinner et bedre helsetilbud. Sametingsrådet vil arbeide for å sette søkelys på denne problemstillingen i kontakt med sentrale helsemyndigheter, avslutter rådsmedlem Ellinor Marita Jåma. </em><em type="bold">Kontaktinformasjon: </em></p>
<p>Rådsmedlem Vibeke Larsen tlf. 941 30 116</p>
<p xml:lang="sme">Rådsmedlem Ellinor Marita Jåma tlf. 916 13 460</p>
<p type="title">Samarbeidsavtalene om bruken av tospråklighetmidler underskrives</p>
<p>Individuelle samarbeidsavtaler gir kommunene og fylkeskommunene større mulighet til å utvikle det samsike språket utifra kommunens og fylkeskommunenes egne behov.</p>
<p>- Samtlige kommuner og fylkeskommuner har forskjellige utfordringer og det har derfor vært viktig og nødvendig at kommunene og fylkeskommunene selv har definert hvor det er behov for innsats innen egen organisasjon, sier sametingsråd Ellinor Marita Jåma.</p>
<p>Det er 9 kommuner og 4 fylkeskommuner som er i forvaltningsområdet for samiske språk. - Sametinget har nå i samarbeid med 10 av kommunene og fylkeskommunene i forvaltningsområdet for samiske språk kommet fram til en individuell samarbeidsavtale om bruken av tospråklighetsmidlene. I denne sammenheng har Sametinget invitert alle forvaltningskommuner og -fylkeskommuner til felles underskriving av samarbeidsavtalene på kommende onsdag, 22. februar, sier Jåma.</p>
<p><em type="bold">Endringer i </em><em type="bold">reglene for tospråklighetstilskuddet </em>Sametinget endret reglene for tospråklighetstilskuddet i sak 11/11 på plenum i mars i fjor. Tospråklighetstilskuddet går fra å være kostnadsstyrt til å bli en målstyrt modell med tredelt beregningsgrunnlag for fordeling av tilskuddet til kommunene i forvaltningsområdet for samisk språk. Modellen består av basisdel, betjeningsdel samt utviklingsdel for forvaltningskommunene. For fylkeskommunene i forvaltningsområdet for samisk språk er fordelingsmodellen todelt og består av basis- og betjeningsdel samt utviklingsdel. De nye reglene forutsatte at det blir laget en individuell samarbeidsavtale med alle kommunene og fylkeskommunene i forvaltningsområdet. </p>
<p><em type="bold">Hvem underskriver </em>Kommunene og fylkeskommunene som underskriver samarbeidsavtalen med Sametinget er: Tana kommune, Nesseby kommune, Porsanger kommune, Kautokeino kommune, Kåfjord kommune, Tysfjord kommune og Snåsa kommune, samt Finnmark fylkeskommune, Troms fylkeskommune og Nord-Trøndelag fylkeskommune. </p>
<p>To kommuner og en fylkeskommune arbeider fortsatt med avtalene, og disse vil bli underskrevet så snart de er klare.</p>
<p><em type="bold">Samarbeidsavtalene skal underskrives i Sametinget onsdag 22.02.2012. </em><em type="bold">Program for arrangementet: </em></p>
<p>Kl. 13.00 Sametingets bibliotek</p>
<list><p type="listitem">Kulturelt innslag – Eva Jeanette Iversen</p>
<p type="listitem" xml:lang="sme">Tale v/ Sametingsråd Ellinor Marita Jåma</p>
<p type="listitem">Underskriving av samarbeidsavtalene ( på rom 121). Sametingsråd Ellinor Marita Jåma underskriver avtalene på vegne av Sametingsrådet.</p>
<p type="listitem">Fotografering av ordførerne og Sametingsråd Ellinor Marita Jåma</p>
</list><p xml:lang="sme"><em type="bold">Kontaktperson: Sametingsråd Ellinor Marita Jåma , tel. +47 916 13 460. </em></p>
<p type="title">Flytting til byer fra distriktsområder med samisk bosetting</p>
<p>I en rapport kalt <span type="quote">”Flytting til byer fra distriktsområder med samisk bosetting”</span> laget av Kjetil Sørlie og Ann Ragnhild Broderstad på vegne av NIBR(Norsk Institutt for by og regionsforskning) og Universitet i Tromsø - Senter for samisk helseforskning kommer det fram at Indre Finnmark går mot trenden i resten av det øvrige samiske samfunnet når det gjelder flytting til byene.</p>
<p><em type="bold">Samiske distriktskommuner </em></p>
<p>Dette er en registeranalyse av et større arbeid som skal gjøres på alle personer i alder 36-60 år som har vokst opp i en samisk distriktskommune og som senere har flyttet og bosatt i en by. Denne rapporten tar for seg flyttemønsteret til denne aldersgruppa. Analysen omfatter 23 samiske distriktskommuner fordelt på sju områder i Finnmark, Troms, Nordland og ett på grensen mellom Nordland og Nord-Trøndelag.</p>
<p><em type="bold">Noen trender </em></p>
<p>Rapporten slår blant annet fast at:</p>
<list><p type="listitem">Bofastheten i de samiske kommunene er lav, med unntak av Karasjok og Kautokeino, hvor den er svært høy, spesielt for menn.</p>
<p type="listitem">Det kommer flest innflyttere til de nærmeste byene. Også her skiller Indre Finnmark og Øst Finnmark seg ut ved at flyttestrømmen herfra i større grad går til Oslo og andre byer i Sør-Norge.</p>
<p type="listitem">Mest flytting til by har foregått fra kommunene i Vest Finnmark, men ikke fra Indre Finnmark, men sterkere dog hit enn mot Kirkenes og Vadsø.</p>
<p type="listitem">I de samiske kommunene er tilbakeflyttingen lavere enn landsgjennomsnittet.</p>
</list><p xml:lang="eng"><em type="bold">Positivt </em></p>
<p>Sametingsrådsmedlem Marianne Balto synes det er positivt at Indre Finnmark står imot en landsomfattende trend. Selv om årsaken til at færre flytter fra Indre Finnmark ikke er slått fast med sikkerhet, tror Balto likevel at denne trenden kan være riktig. <em type="bold">- Vi kan ikke undervurdere at hovedfaktoren kan ligge i det at den samiske kulturen står sterkt i Indre Finnmark, understreker rådsmedlem Marianne Balto. </em></p>
<p><em type="bold">Vurdering av virkemidler </em></p>
<p>Slike rapporter er til stor nytte for Sametingets videre politiske arbeid, sier Balto.</p>
<p><em type="bold">- Den gir oss pekepinn på hvordan samfunnet endrer seg og om hvor Sametinget bør sette sin politiske innsats. Og da tenker jeg spesielt på behovet for en tydeligere by politisk fokus. Dette vil også gjelde vår virkemiddelbruk spesielt knyttet til språk og kultur, sier rådsmedlem Marianne Balto avslutningsvis. </em></p>
<p><em type="bold">Kontaktperson: </em></p>
<p>Rådsmedlem Marianne Balto</p>
<p type="title">Sametingets eldreråd konstitueres</p>
<p>Sametingsrådet oppnevnte i januar 2012 et eldreråd som skal være med å påvirke Sametingets eldrepolitikk, samt være et rådgivende organ for sametingsrådet. Eldrerådet konstitueres den 23.februar på Sametinget i Karasjok.</p>
<p><em type="bold">- Samiske eldre har en posisjon som viktige brobyggere og kompetansebærere i det samiske samfunnet. Sametingsrådet er glade for at rådet nå konstitueres og kan starte sitt arbeid med å sette aktuelle saker innen sitt felt på dagsorden, uttaler visepresident Laila Susanne Vars. </em></p>
<p><em type="bold">Eldrerådets oppgaver </em></p>
<list><p type="listitem">Eldrerådet skal fungere som faglig og rådgivende organ for Sametingsrådet.</p>
<p type="listitem">Eldrerådet skal arbeide for å fremme Sametingets eldrepolitikk ved å sette aktuelle saker på dagsorden</p>
<p type="listitem">Eldrerådet skal fremme sine syn ovenfor Sametingsrådet.</p>
<p type="listitem">Eldrerådet kan også engasjere seg i generelle samfunnsnyttige formål hva gjelder eldres livssituasjon og velferd og knytte samarbeid med fylkeskommunale og kommunale eldreråd, og pensjonistforeninger.</p>
<p type="listitem">Sametingets eldreråd representerer samiske eldre nasjonal, og deres virksomhet dekkes over Sametingets budsjett.</p>
<p type="listitem">Eldrerådet velger selv leder og nestleder, Sametingets administrasjon fungerer som sekretariat for eldrerådet.</p>
</list><p><em type="bold">Sametingets eldreråd for perioden 2012 – 2013: </em></p>
<p>- Inga Karlsen, Drag - Ellen Anne Stabursvik, Kautokeino - Anders P. Siri, Kautokeino - Jonhild Joma, Trones - Magne Einejord, Skånland</p>
<p xml:lang="sme">1.vara: Marit Ravna Elvevoll, Lakselvbukt 2.vara: Kåre Eriksen, Otern 3.vara: Ellinor Isaksen, Alta</p>
<p><em type="bold">Mer informasjon om møte </em></p>
<p type="title">Medvind for marine næringer</p>
<p><em type="bold">Sametinget opplever en gledelig optimisme og et stort lokalt engasjement i fiskerinæringen. I løpet av fjoråret erfarte Sametinget nemlig et skred av tilskuddsøkander til ulike prosjekter innen marine næringer. For budsjettet var det satt av 4.1 millioner til utvikling av marine næringer, en pott som ved utgangen av året ble overskredet med over 2 millioner kroner. </em></p>
<p><em type="bold">- For oss er det en glede å se en slik investeringsvilje og optimisme langs kysten. Vi opplever at flere og flere fiskere og næringsaktører tar kontakt med Sametinget for etablerertilskudd og tilskudd til investeringer. Dette viser tydelig at Sametingets næringstilskudd er viktige for folk flest, spesielt gledelig er det å se en stigende optimisme blant ungdom, sier sametingsråd Marianne Balto. </em></p>
<p><em type="bold">Lokale initiativ viktige </em></p>
<p>Sametinget ga i løpet av fjoråret tilskudd til nærmere 30 fartøysinvesteringer, derav også tilskudd til nyetableringer for ungdom. I tillegg til fartøysinvesteringer går tilskudd til opprusting av mottaksanlegg og havneanlegg for å øke kapasiteten til landføring av fiske.</p>
<p><em type="bold">- En utfordring er at budsjettet vårt ikke strekker til alle de gode initiativene, en annen utfordring er tilrettelegging av lokalt infrastruktur. Vi er glad for at flere og flere kommuner nå avsetter midler til dette og dermed drar lasset sammen med oss, nettopp for å støtte opp om de lokale initiativtakerne, sier rådsmedlem Marianne Balto. </em></p>
<p><em type="bold">Rettsforhold og ressurstilgang </em></p>
<p>En annen forklaring til engasjementet i fiskerinæringen kan være den pågående rettsavklaringen i forhold til fjordfiskernes rettigheter og den generelle ressurstilgangen som nå er åpnet for næringen.</p>
<p><em type="bold">- Vi ser helt klart en sammenheng. Kvoteoverføringer til fiskere og en bedret ressurstilgang gjør at flere nå ønsker å satse på fiskeri og innenfor egne lokalsamfunn. Tiden da fjordfiskerne ble kasta på land er helt klart forbi, vi skal aldri mer tilbake til 1990-tallet, avslutter sametingsråd Marianne Balto. </em></p>
<p><em type="bold">Kontaktperson: </em></p>
<p>Sametingsråd Marianne Balto , tlf. 480 63 358</p>
<p type="title">Klart for de 22. arktiske vinterlekene</p>
<p><em type="bold">Sametingspresident Egil Olli representerer Samisk parlamentarisk råd på årets Arctic Winter Games i Canada. Olli reiser til Canada sammen de samiske deltakerne på torsdag 01.03.12. –Jeg gleder meg, sier sametingspresident Egil Olli. </em></p>
<p>﻿Arctic Winter Games (AWG) arrangeres 4. til 10. mars i byen Whitehorse i Canada. AWG er vinterleker for ungdom fra de arktiske områdene, og til årets leker er det ventet ca. 2000 deltakere og ledere. Under AWG konkurreres det i mange forskjellige idretter. De ulike idrettskonkurransene og et spennende kulturprogram, gir deltakerne arenaer hvor de vil prestere, underholde og inspirere hverandre.</p>
<p><em type="bold">Vært med siden 2004 </em></p>
<p>Samisk ungdom har siden 2004 vært deltagende i Arctic Winter Games. De har gjennom deltakelse i lekene fått mulighet til å delta i et stort internasjonalt idrettsarrangement, konkurrere med andre utøvere fra andre land og kulturer, og fått presentert sin kultur til et bredt publikum på en svært positiv måte. Til årets AWG vil 24 skiløpere og et jentelag i fotball, samt to unge joikere, representere Sápmi.</p>
<p><em type="bold">Styrker samhørigheten mellom urfolk </em></p>
<p>Sametingene i Norge, Sverige og Finland er opptatt av å motivere unge samer til å satse på idrett på et høyt nivå, både nasjonalt og internasjonalt. Den samiske idrettsbevegelsen er en viktig kulturformidler på tvers av landegrensene og også internasjonalt i konkurranser som de arktiske vinterlekene.</p>
<p>Sametingspresident i Norge, Egil Olli, vil representere Samisk parlamentarisk råd under lekene i Whitehorse. Her vil han overvære de samiske ungdommene i konkurransesammenheng, dele ut medaljer, og møte representanter for lekene.</p>
<p><em type="bold">-For to år siden hadde jeg æren av å overvære Arctic Winter Games i Grande Prairie i Canada. For meg var dette en stor opplevelse. Jeg fikk oppleve at deltakelsen styrket samhørighet mellom de samiske ungdommene som kom fra norsk, svensk og finsk side av Sápmi. I tillegg ble samhørigheten vi følte med de andre urfolksgruppene og arktiske befolkningsgruppene som deltok i disse lekene ytterligere styrket, sier sametingspresident Egil Olli. </em></p>
<p><em type="bold">-Jeg er veldig glad for at jeg igjen får representere Samisk parlamentarisk råd i den viktige begivenheten som Arctic Winter Games er. De samiske ungdommene som deltar i lekene er fremragende ambassadører for sitt folk, for den samiske idrettsbevegelsen og for samisk kultur. Gjennom deltakelse i et slikt stort idretts- og kulturarrangement bidrar de til større forståelse for andre kulturer, større forståelse for sin egen identitet og de får knyttet vennskapsbånd til annen ungdom fra andre urfolkskulturer. Dette er en opplevelse som de vil ha med seg resten av livet, og som jeg som representant for Samisk parlamentarisk råd er glad for at vi kan være med å legge til rette for, sier sametingspresident Egil Olli. </em></p>
<p>Kontaktperson: sametingspresident Egil Olli + 47 900 26 880.</p>
<p type="title">Sametinget på toppmøte om likestilling</p>
<p>Sametinget vil være til stede når FNs kvinnekommisjon holder sin årlige sesjon i New York 27.02.- 09.03.12. <em type="bold">- Dette er en av de viktigste møteplassene for å diskutere kvinners rettigheter og likestillingsspørsmål. Sametinget vil være der for å synliggjøre samiske kvinner og våre likestillingsutfordringer, sier medlem av sametingsrådet Vibeke Larsen. </em>Larsen vil være tilstede den første uka av sesjonen. </p>
<p><em type="bold">Bygdekvinner som tema </em></p>
<p>Hovedtema for årets konferanse er kvinner på landsbygda og deres rolle i bekjempelse av fattigdom og sult, og i utviklingsspørsmål. Sametinget vil under oppholdet delta i en paneldebatt om betydningen av at urfolkskvinner på bygda har anstendig arbeid.</p>
<p><em type="bold">- Dette er et aktuelt tema i samiske områder hvor vi opplever at mange unge kvinner ikke ønsker å bosette seg i de små samiske bygdesamfunnene, sier rådsmedlem Vibeke Larsen. Samtidig ønsker Sametinget å vise sin støtte til andre urfolkskvinner. Urfolkskvinner over hele verden deltar i større og større grad på arbeidsmarkedet. At de får en lønn som er rettferdig, kontrakt på arbeidet og sosiale ordninger, er forhold i arbeidslivet som fortsatt må kjempes for. Videre er det viktig at kvinnenes rolle og bidrag i tradisjonelle næringer blir synliggjort og verdsatt. Her er samiske kvinners formelle rolle i reindrifta et godt eksempel, og som vi vil ta opp i New York, sier Larsen. </em></p>
<p><em type="bold">Heve statusen </em></p>
<p>Deltakelse på slike internasjonale arenaer er en god anledning til å sette spørsmål som gjelder den samiske befolkningen på dagsorden. Det kan også bidra til å heve statusen til disse sakene og legge press på nasjonale myndigheter. Samiske kvinner er kommet langt når det gjelder likestilling. Dette ønsker vi å dele med andre. Samtidig har vi fortsatt mange utfordringer på likestillingsfeltet som det er viktig å synliggjøre.</p>
<p><em type="bold">Deltaker: </em>Medlem av sametingsrådet Vibeke Larsen , tlf. 941 30 116 </p>
<p><em type="bold">Kontaktpersoner: </em></p>
<p>Seniorrådgiver Ingeborg Larssen, tlf. 78 47 40 49</p>
<p>Seniorrådgiver Toril Iversen, tlf. 78 47 40 17</p>
<p>Kvinnekonvensjonens 56. sesjon</p>
<p type="title">Det blir ny bru i Tana bru</p>
<p><em type="bold">Nasjonal transportplan (NTP) er en plan som skal gjelde for 10 år for transport i Norge, og revideres hvert fjerde år i forkant av stortingsvalget. Planen legger føringer for utbygging, drift og vedlikehold av vei og kollektivtrafikken. Da planen for 2014-2023 ble lagt fram 29.februar ble det klart at arbeidet med Tana bru kan starte opp i perioden 2014-2017 hvis rammen økes med 20 %. </em></p>
<p><em type="bold">– Sametinget og Finnmark fylkeskommune har en ambisjon om at Tana bru skal være ferdigstilt innen 2018, sier fylkesråd Grete Ernø Johansen fra Finnmark fylkeskommune og rådsmedlem Marianne Balto fra Sametinget. </em></p>
<p>Sametinget og Finnmark fylkeskommune har med stor spenning fulgt arbeidet med denne omfattende planen og forslag til Nasjonal transportplan 2014-2023 (NTP) som ble lagt fram 29.februar kl 12. NTP skal utgjøre et stort samferdselsløft for hele Norge. I Finnmark fylke, med lange geografiske avstander, er utbedring av veinettet grunnleggende for bosetting og fremkommelighet.</p>
<p><em type="bold">Offentlig ansvar </em></p>
<p>I Finnmark er det store veinett og bruer som ligger langt under den standarden som forventes i dag.</p>
<p><em type="bold">- Gode veier og fremkommelighet er en forutsetning for utvikling av næringsliv og samfunn i Finnmark og i samiske områder. Tana bru har vært i dårlig stand siden 90-tallet, og vi er lettet over at nasjonale myndigheter nå blir å bygge ny bru, sier rådsmedlem Marianne Balto. </em></p>
<p>Fylkesråd Grete Ernø Johansen legger til at utbedring av vei og bruer er et offentlig ansvar.</p>
<p><em type="bold">- Verken Sametinget eller Finnmark fylkeskommune har midler å stille til rådighet når det offentlige svikter, påpeker hun </em></p>
<p><em type="bold">- Vi forventer at staten bidrar med økning av budsjettet med 20 % slik at den fremlagte transportplanen er realiserbar. Finnmark bidrar tross alt betydelig til nasjonalbudsjettet gjennom sine ressurser, og fortjener å bli tilgodesett med utbygging av bruer og veier, avslutter Ernø Johansen og Balto. </em></p>
<p><em type="bold">Kontaktperson: </em></p>
<p>Sametingsråd Marianne Balto , tlf. 480 63 358</p>
<p type="title">Ønsker å klargjøre barnehagepolitikken</p>
<p><em type="bold">Sametinget er i gang med å skrive en melding om barnehager for samiske barn. Bakgrunnen for meldingen er at Sametinget ønsker å forme en overordnet politikk på barnehageområdet som vil være retningsgivende og klargjøre prinsipielle spørsmål i forhold til barnehagetilbud til samiske barn. </em></p>
<p><em type="bold">- Meldingen er ment å svare på barnehagens, barns, foreldrenes og det samiske samfunnets behov. Sametinget ønsker at barnehagen for samiske barn skal være en integrert, attraktiv og innovativ institusjon med høy kvalitet til beste for alle barn, uttaler visepresident Laila Susanne Vars. </em></p>
<p>Visepresidenten utdyper videre at Sametinget blant annet vil påse at rekruttering av pedagogisk personell intensiveres slik at de innehar kompetanse i samisk språk og kultur.</p>
<p><em type="bold">Berører mange spørsmål </em></p>
<p>Målsettingen med barnehagemeldingen er å bidra til refleksjon og dialog om hvordan oppnå politiske mål for forbedret oppvekstvilkår gjennom barnehagetilbud.</p>
<p><em type="bold">- Vårt mål er at meldingen ikke bare skal beskrive og drøfte hvilken rolle og politisk myndighet Sametinget skal ha i barnehagespørsmål. Meldingen skal også sette fokus på innsatsområder og synliggjøre hvilke utfordringer man står ovenfor i arbeidet med å gjøre barnehagene best mulig. Dette omfatter alle barnehager som gir tilbud til samiske barn i Norge, forklarer visepresident Laila Susanne Vars. </em></p>
<p><em type="bold">Ønsker innspill </em></p>
<p>Arbeidet med barnehagemeldingen skal være en åpen og inkluderende prosess som kan bidra til å sikre at målene som er satt i meldingen nås. Sametinget vil invitere til aktiv involvering av fylkesmenn, kommuner, barnehagemiljøer, foreldre, foreldrenettverk og utvalg og andre berørte instanser. Innspill til meldingen skjer i form av diskusjonsforum, fagseminar, intervju og spørreundersøkelser.</p>
<p><em type="bold">- Vi i sametingsrådet ønsker å utfordre det samiske samfunnet til å tenke sammen med oss. Hvilke visjoner har vi i det samiske samfunnet når det gjelder barnehagenes rolle i barns oppdragelse, i deres språkutvikling og i videreføringen av samiske verdier til nye generasjoner? Dette er noe av det vi ønsker å få innspill til, sier visepresident Vars. </em></p>
<p>Meldingen er en revidering av en tidligere melding fra 2005 <span type="quote">”Sametingsrådets melding om samiske barnehager”</span> og vil følge opp <span type="quote">”Strategisk plan for samiske barnehager 2008-2011”</span>.</p>
<p xml:lang="sme"><em type="bold">Kontaktperson: </em>Visepresident Laila Susanne Vars , tlf. 977 54 102 </p>
<p type="title">Skal møte First Nations i Canada</p>
<p><em type="bold">Sametingsråd Marianne Balto deltar i den norske Stortingsdelegasjonen som reiser til Canada 4. – 10. mars. Det er presidenten for Det kanadiske underhuset, Andrew Sheer, som har invitert stortingspresident Dag Terje Andersen. Sametinget vil benytte anledningen til blant annet å utveksle erfaringer med First Nations om fiskeoppdrett. </em></p>
<p><em type="bold">- Samer og First Nations opplever mange av de samme problemstillingene når det kommer til akvakultur og fiskeoppdrett. Det er for tiden mye norsk oppdrett i Canada, noe som gjør det spesielt interessant for oss å utveksle erfaringer, uttaler sametingsråd Marianne Balto. </em></p>
<p>Marianne Balto skal blant annet holde et innlegg om Sametingets rolle i lakseforvaltningen på et seminar ved Campbell River. Seminaret fokuserer spesielt på påvirkning fra lakseoppdrett på urfolks tradisjonelle områder. </p>
<p><em type="bold">- Jeg har store forventninger til reisen og håper både møtet med First Nations og det kanadiske underhuset blir nyttig, uttaler sametingsråd Marianne Balto. </em></p>
<p><em type="bold">Tett program </em></p>
<p>Delegasjonen har et tett program og skal møte både kanadiske politikere og urfolksrepresentanter fra First Nations.</p>
<p>Den norske delegasjonen består for øvrig av Ingalill Olsen (A), Per Sandberg (FrP), Siri A. Meling (H), Geir Jørgen Bekkevold (KrF), Anne Tingelstad Wøien (Sp) og Borghild Tenden (V). Med på turen følger også rådgiver Liss-Ellen Ramstad fra Sametingets administrasjon, rådgiver Bjørnar Dahl Hotvedt og seniorkonsulent Laila Høge fra Internasjonalt sekretariat på Stortinget.</p>
<p><em type="bold">Kontaktperson: </em></p>
<p>Sametingsråd Marianne Balto , tlf. 480 63 358</p>
<p>Rådgiver Liss-Ellen Ramstad, tlf. 958 09 451</p>
<p type="title">Mange unge vil lære</p>
<p><em type="bold">Sametinget har tildelt stipend til 32 ungdommer som tar duodji som fag på videregående skole. 100 000,- er fordelt på stipendmottakerne. </em></p>
<p><em type="bold">- Duodji er en svært viktig og tradisjonsbærende næring. Sametingsrådet ønsker med stipendordningen å oppfordre til videreføring og utvikling av denne kunnskapen, uttaler sametingsråd Marianne Balto. </em></p>
<p>Marianne Balto uttaler videre at tildelingen av hele 32 stipender viser at det fortsatt er stor interesse for å lære seg duodji blant ungdommen. Noe sametingsrådet synes er svært gledelig.</p>
<p><em type="bold">- Det er spesielt gledelig at det er så mange ungdommer fra nord-Troms som lærer seg duodji, uttaler sametingsråd Marianne Balto avslutningsvis. </em></p>
<p>Sametinget vil i denne sammenhengen også berømme de videregående skolene i Nordreisa og Kautokeino som tilbyr slike fag til sine elever.</p>
<p>Kontaktperson:</p>
<p>Sametingsråd Marianne Balto , tlf. 480 63 358</p>
<p type="title">Det farligste for likestillingen er myten om at vi har likestilling!</p>
<p>Rådsmedlem Vibeke Larsen har skrevet en kronikk i forbindelse med kvinnedagen 8.mars.</p>
<p>Likestilling mellom kjønnene er det bare sure kjerringer som hater verden som bryr seg om, er det noen som hevder. I 2012 er likestilling avleggs og til og med gått for langt, fortsetter de. Samiske kvinner har tatt halve makta i Sametinget, og mesteparten av makta i sametingsrådet. Det må da holde?</p>
<p>Nei, det gjør ikke det, mener jeg. For meg handler likestilling om hvilket samfunn vi vil ha. Skal vi gi plass til alle? Skal alles bidrag til samfunnet verdsettes? Likestilling er å arbeide for nettopp dette, et samfunn med like rettigheter, plikter og muligheter for både kvinner og for menn. Likestilling handler om hvilke verdier vi skal bygge vårt samfunn på. Derfor er likestilling viktig.</p>
<p>Derfor har vi heller ikke oppnådd likestilling mellom kjønnene i samiske områder. For vi har dessverre ikke et samfunn med like rettigheter, plikter og muligheter for både kvinner og menn.</p>
<p>Det bekymrer meg når vi den siste uka har blitt presentert for nok en undersøkelse som viser at de samiske samfunnene forgubbes. Unge kvinner flytter, eller de velger å ikke komme tilbake. Dette er et stort samfunnsproblem som handler om nettopp likestilling. Hvorfor er ikke den samiske bygda attraktiv for kvinner? Kan det være at de føler at de ikke har de samme mulighetene som menn i de samiske bygdene? Kan det være at deres bidrag til samfunnet ikke verdsettes? Kan det rett og slett være at den samiske bygda er for umoderne for utdanna, moderne kvinner?</p>
<p>Jeg vet ikke svarene på disse spørsmålene. Det er likevel viktig å ta debatten. Hva har egentlig bygda å tilby kvinnene?</p>
<p><em type="bold">Kvinner og utdanning </em></p>
<p>Samiske kvinner tar utdanning. Dette er også en av de viktigste grunnene til a unge kvinner velger å flytte fra bygda. Det er greit nok, for på bygda finnes det ofte ikke et utdanningstilbud. Men hva gjør vi for å få dem tilbake? Jeg mener at dette arbeidet må starte allerede før de reiser ut. Vi må vise at også teoretisk kunnskap har verdi i våre samiske samfunn. For er det ikke fortsatt slik at praktisk kunnskap har høyere status? En kvinne kan ha så mange universitetsgrader hun bare vil, men hvis hun ikke kan sy kofta si sjøl, er hun ikke brukende til mye.</p>
<p><em type="bold">Kvinner og arbeid </em></p>
<p>Kvinner må ha muligheter til interessant arbeid på bygda. I samiske områder har primærnæringene tradisjonelt stått sterkt. Imidlertid har kvinnenes rolle innenfor disse næringene gradvis blitt svekket. Sametinget arbeider for at kvinnenes posisjon i primærnæringene skal styrkes. Vi må likevel ikke være redd for å tenke nytt. Vi må legge til rette for kvinnelig entreprenørskap og for lønnsomme kulturnæringsbedrifter. Vi må også oppfordre kvinner til å tenke utradisjonelt. Nordområdesatsninga forespeiler mange arbeidsplasser innen bygg, anlegg, industri, bergverk, olje- og gassutvinning.</p>
<p>Samtidig er det viktig å synliggjøre alle de kunnskaps- og kulturarbeidsplassene som de samiske institusjonene gir. Et eksempel er de samiske museene, hvor statistikkgrunnlag fra 2009 viser at det innenfor de seks samiske museene er det 40 årsverk og en samlet inntektsressurs på ca. 28 million kroner. Sametingets tilskudd utgjør forøvrig ca. 90-100 % av de samiske museenes ordinære tilskuddsgrunnlag. Hvilken verdi og status tillegger vi disse arbeidsplassene? Det samme gjelder for arbeidsplasser innen undervisning, helse- og sosialtjenestene.</p>
<p><em type="bold">Kvinner, land og vann </em></p>
<p>En av sakene som får stor oppmerksomhet i samfunnsdebatten er land- og ressursrettigheter. For tiden pågår det en stor kartlegging av eksisterende bruks- og eierrettigheter som folk i Finnmark har ervervet på grunnlag av langvarig bruk. Sametinget har bedt kommisjonen om å være bevisst på kjønnsperspektivet i dette arbeidet. Vi er derfor glad for at både kvinner og menns bruk av utmarka blir belyst under høringsmøtene om kartleggingen av utmarksbruk. Dette gir signaler om at også kvinners bruk av utmarka er viktig.</p>
<p>Samtidig må vi tørre å spørre i hvilken grad fokuset på rettighetene til land, vann og ressurser er med på å lokke kvinner tilbake til samiske områder? Er det ikke slik at så lenge man ikke er knyttet til primærnæringene, har disse rettighetene lite å si i dagliglivet?</p>
<p><em type="bold">Kvinner og språk </em></p>
<p>Når samiske kvinner og deres menn får barn blir det samiske språket og slekta viktigere. Det er kanskje på dette området vi har det største lokkemidlet. For det er i de samiske områdene at språket fortsatt står sterkt, og det er i de samiske områdene at slekta bor. Mulighetene for et samiskspråklig barnehagetilbud og et samiskspråklig opplæringtilbud kan være utslagsgivende for kvinner når valg av bosted skal skje. Dette er rettigheter vi i Sametinget vil gi enda høyere prioritet.</p>
<p>Samtidig må vi bare godta at samiske kvinner fortsatt vil bosette seg i byene. Uansett hvor de bor, skal vi også arbeide for deres muligheter til å bevare og utvikle sin samiske identitet, språk og kultur. Likestilling er ikke enten-eller, det er både-og.</p>
<p>Sametinget tar ansvaret for samfunnsutviklingen. Derfor tar vi også likestillingsspørsmål på alvor. Resultatene kommer ikke av seg selv. Det er ikke nok å vise til jevn representasjon av begge kjønn i styrer og råd. Saksområdene og prioritering av saker må også ha en klar likestillingsmessig profil. Arbeidet tar tid. Ofte dreier det seg om å stille spørsmål til vedtatte sannheter. En kan bli kalt sur kjerring for mindre.</p>
<p><em type="bold">Gratulerer med dagen! </em></p>
<p><em type="bold">Vibeke Larsen </em></p>
<p><em type="bold">Medlem i sametingsrådet </em></p>
<p type="title">Framforhandlet egen resolusjon om urfolkskvinner</p>
<p><em type="bold">- Forhandlingene om resolusjonen ble avsluttet tirsdag 6. mars, og nå har statene blitt enige om en resolusjonstekst om situasjonen for urfolkskvinner, sier rådsmedlem Vibeke Larsen. </em></p>
<p>Dette er første gang at man innenfor FNs kvinnekommisjon har framforhandlet en egen resolusjon om urfolkskvinners situasjon. Dette er i seg selv et viktig skritt i riktig retning. Sametinget arbeidet aktivt i forhold til resolusjonsteksten.</p>
<p>Det var få urfolkskvinner som deltok under kvinnekommisjonen, og kun et fåtall hadde tilgang til og innflytelse i forhold til forhandlingene. Sametinget tok til ordet for behovet for å styrke urfolks kvinners tilstedeværelse og innflytelse i kvinnekommisjonen, og har overfor statene anført at det er behov for å styrke urfolkskvinners tilstedeværelse og innflytelse i kommisjonen.</p>
<p><em type="bold">- Resolusjonen framhever videre viktigheten av å fullt ut gjennomføre urfolks kvinners og jenters rettigheter, herunder til opplæring, og til å fremme flerkulturell tilnærming i opplæringssystemet - på en måte som tar hensyn til urfolks kvinners særlige målsettinger og behov, sier Larsen. </em></p>
<p>Urfolks kvinners tradisjonelle kunnskap framheves som viktig i utviklingen av urfolkssamfunn. Resolusjonen understreker at urfolkskvinner har krav på respekt og full gjennomføring av deres menneskerettigheter. Vold mot urfolkskvinner er et av flere forhold som framheves i resolusjonen, og statene oppfordres til å iverksette tiltak for å bekjempe slik vold, på nasjonalt og lokalt nivå. Resolusjonen oppfordrer statene til å støtte urfolkskvinners deltakelse i den forestående verdenskonferansen om urfolk, som skal avholdes i 2014.</p>
<p><em type="bold">- Sametinget vil i framtiden arbeide aktivt for å etablere og styrke nettverket for urfolkskvinner i FNs kvinnekommisjon, avslutter rådsmedlem Vibeke Larsen. </em></p>
<p>Det endelige resolusjonsutkastet anmoder blant annet statene til å iverksette særskilte tiltak for å fremme og styrke politikk og programmer for å sikre urfolks kvinners deltakelse i offentlige beslutningsprosesser.</p>
<p><em type="bold">Kontaktperson </em>: rådsmedlem Vibeke Larsen , tlf. 941 30 116 </p>
<p>Sametinget på toppmøte om likestilling</p>
<p type="title">Møtte inuittstudenter i Canada</p>
<p><em type="bold">Sametingsråd Marianne Balto besøkte den videregående skolen for inuitter som befinner seg i Ottawa. Studentene kommer fra et enormt spredt geografisk område. Felles for de alle er et ønske om å studere sin egen historie, kultur og være med på å utvikle inuitsamfunnet. Disse ungdommene blir på mange måter betegnet som fremtidens ledere. </em></p>
<p><em type="bold">- Jeg er enormt imponert over engasjementet til disse ungdommene. De hadde mange spørsmål om samenes situasjon i Norge, sier Marianne Balto. </em></p>
<p>Studentene fikk et innblikk i hvorfor Sametinget ble etablert, hvordan Sametinget jobber og hvordan arbeidet er organisert. Studentene uttrykte at de var veldig interessert i å lære mer om det samiske samfunn. Elevene kunne fortelle at de planlegger et besøk til Norge om noen måneder. De skal besøke både Oslo, Tromsø, Karasjok og Kautokeino.</p>
<p>Sametinget er invitert med på turen til Canada av Stortingspresident Dag Terje Andersen. I tillegg til det offisielle programmet har Sametinget egne møter med urfolk i Canada. Anne Tingelstad Wøyen (SP), Per Sandberg (FrP) og Geir Jørgen Bekkewold (KrF) valgte å følge med på Sametingets møte denne formiddagen.</p>
<p><em type="bold">- Jeg er glad for at stortingsrepresentantene ble med oss for å møte urfolksungdom og tok så aktivt del i dialogen, uttaler Balto. </em></p>
<p>Marianne Balto benyttet sjansen til å invitere studentene til Sametinget i forbindelse med deres Norgesbesøk. Hun foreslo også et møte med Sametinget egen ungdomsorganisasjon SUPU.</p>
<p>Studentene var tydelig stolte over å kunne vise besøket en del av sin egen kultur og viste frem både tradisjonell dans og strupesang til stor begeistring for tilskuerne.</p>
<p><em type="bold">- Jeg syntes det var spesielt interessant å høre elevene fortelle om språksituasjonen og arbeidet med å revitalisere deres eget språk, avslutter Balto. </em><em type="bold">Fakta: </em></p>
<p>Nunavut skolen ble etablert i 1985 av <span type="quote" xml:lang="eng">“Board of Directors of the Tungavik Federation of Nunavut”</span> for at unge inuitter skulle lære om landrettigheter. Skolen har uteksaminert 330 studenter siden den gang. Ved siden av å få seg en utdanning fungerer studentene også som ambassadører for inuittene. Tidligere studenter har blitt utmerket seg som ledere på en rekke områder.</p>
<p><em type="bold">Kontaktperson: </em></p>
<p>Rådsmedlem Marianne Balto , tlf. 480 63 358</p>
<p type="title">Sametinget i Canada</p>
<p><em type="bold">Da underhuset i Canada inviterte Stortingspresident Dag Terje Andersen til Canada for å styrke båndene mellom landene og diskutere aktuelle temaer som lakseoppdrett og urfolkspolitikk, valgte stortingspresidenten å invitere med Sametinget. Marianne Balto representerte Sametingsrådet i delegasjonen. </em></p>
<p><em type="bold">- Jeg opplevde at den norske delegasjonen, på tross av forskjellig politisk ståsted, opptrådte som en samlet delegasjon med stor åpenhet og rom for å stille spørsmål til de vi møtte, sier Marianne Balto. </em></p>
<p><em type="bold">Mangel på konsultasjoner </em></p>
<p>Balto benyttet selv sjansen til å spørre om tilrettelegging for språkopplæring for urfolk og hvordan myndighetene i Canada fulgte opp konsultasjonsplikten, uten å få tilfredsstillende svar.</p>
<p><em type="bold">- Det ble tidlig klart for meg at en stor utfordring for urfolk i Canada er mangelen på en formell og forutsigbar kontakt med Canadiske myndigheter, forteller Balto. </em></p>
<p>Balto fikk høre historier fra urfolk som hadde et godt samarbeid med myndighetsnivå og historier der dialog var fulstendig fraværende. Canada er et stort land og det er tydelig at det ikke finnes en overordnet politikk for hvordan konsultasjonsplikten skal løses i de forskjellige områdene.</p>
<p>Sametinget på sin side redegjorde for hvordan Sametinget samarbeider med norske myndigheter og hvordan konsultasjonsavtalen mellom Sametinget og staten fungerer.</p>
<p><em type="bold">- Det var nok overraskende for mange vi møtte at Sametinget og Stortinget satt side om side og fortalte om positive erfaringer, men også om utfordringene vi har i Norge, sier Balto. </em></p>
<p>Sametinget hadde i tillegg til å følge det ordinære programmet egne møter med en videregående skole for inuitter i Ottawa og med First- Nations-ledere i Vancouver.</p>
<p><em type="bold">Ble møtt av demonstranter </em></p>
<p>Den norske delegasjonen ble møtt med demonstrasjoner mot norsk oppdrett på vestkysten både i Victoria, Cambell River og i Vancouver. Lakseoppdrett var på delegasjonens dagsorden både i møte med ansvarlige myndigheter og på et seminar i Cambell River der stortingspresidenten og Marianne Balto holdt innlegg.</p>
<p><em type="bold">- Det viktigste for meg var å få et bilde av situasjonen i disse områdene og hvordan de norske selskapene forholder seg til urfolk, sier Balto. </em></p>
<p>Sametinget fikk høre historier om lokalsamfunn som ser på lakseoppdrett som en mulighet som gir positive ringvirkninger til deres samfunn i form av arbeidsplasser og kompetanseutvikling. Mange urfolkssamfunn har få andre muligheter og samarbeider med oppdrettsnæringen. I andre urfolkssamfunn utgjør derimot oppdrettsnæringen en trussel mot tradisjonelle næringer og oppdrett er derfor ikke ønsket i nærområdene. Igjen handler det om urfolks rett til selv være med å bestemme i hvilken retning de ønsker deres samfunn skal gå i.</p>
<p>Mangelen på konsultasjoner med overordnede myndigheter var påtakelig. Det er i dag i stor grad opp til oppdrettsselskapene selv å etablere kontakt med urfolk. Avtaler virker å være privatisert og til å gjelde mellom selskaper og urfolk i enkelte områder. Selv om dette kan bli bra for de samfunn det gjelder, oppleves det som urfolk ikke har en overordnet stemme om hvilke standarder som bør gjelde.</p>
<p><em type="bold">- Jeg ble fortalt at det er i områder der oppdrettsnæringen etablerte seg før de var bevisst på å utvikle et samarbeid med urfolkssamfunn at problemene er størst, forklarer Balto. </em></p>
<p>Canada har tilsluttet seg FNs urfolksærklæring, men Sametinget ser at det er langt fra det skrevne ord til handling. Problemene urfolk opplever stikker langt dypere enn for eller i mot oppdrett. For at urfolk skal få mulighet til å utvikle sine samfunn i den retningen de selv ønsker, må det etableres et forpliktende samarbeid med myndigheten.</p>
<p>Sametinget har invitert urfolk til en konferanse om urfolk i Alta i 2013. Dette er en mulighet for urfolk i Canada til å stå side om side med andre urfolk verden over for å gi en tydelig beskjed til verdens stater; urfolkserklæringen er ikke bare tomme ord, den forplikter.</p>
<p><em type="bold">Kontaktperson: </em></p>
<p>Sametingsråd Marianne Balto , tlf. tlf. 480 63 358</p>
<p xml:lang="eng"><em type="bold">Innlegg: </em>Salmon management - the position of the Sámi Parliament in Norway </p>
<p>Møtte inuittstudenter i Canada</p>
<p>Skal møte First Nations i Canada</p>
<p type="title">Aldri mer 1990</p>
<p><em type="bold">Sametinget er fornøyd med regjeringens forslag som styrker kyst- og fjordfiskernes rett til fiske i dag og for fremtiden. –Nå lovfestes det at alle som bor i Finnmark, Nord-Troms og i områder med sjøsamisk bosetting i Troms og Nordland, har rett til å fiske. Det som skjedde for 20 år siden skal aldri skje igjen, sier sametingspresident Egil Olli. </em></p>
<p>Lovforslagene er kommet etter <em type="bold">over </em>20 års kamp for å sikre sjøsamiske samfunn muligheten til å leve av sitt tradisjonelle fiske. </p>
<p>Regjeringen foreslår at det ved reguleringer skal legges vesentlig vekt på den samiske bruken og dens betydning for samiske lokalsamfunn. Loven legger og til rette for at fjordfisket skal utføres av lokale fiskerne. Dette gjøres ved at båter over 15 meter har forbud mot å fiske i fjordene.</p>
<p><em type="bold">-Bestemmelser om rett til fiske, vektlegging av samisk fiske ved reguleringer og sikring av fjordfiske, medfører at staten aldri igjen kan kaste fiskere på land slik som på 1990-tallet, sier sametingspresident Egil Olli. </em><em type="bold">Lokalforvaltning </em></p>
<p>Regjeringen foreslår å opprette en fjordfiskenemnd for Finnmark, Troms og Nordland. Nemnden vil bli en viktig rådgiver for nasjonale myndigheter og styrke den lokale innflytelsen i fiskeriforvaltningen. Fiskeri- og kystdepartementet og Sametinget skal konsultere om fjordfiskenemndens arbeidsområde og myndighet.</p>
<p><em type="bold">Kartlegges </em></p>
<p><em type="bold">-Med lovendringene som kommer er det et betydelige skritt som gjøres for å sikre forutsigbare og levelige rammer for samisk og kystnært fiske. Kanskje er det ikke en samerettslig eventyrfangst vi har fått om bord. En prinsipiell anerkjennelse av retten til fiske basert på historisk bruk er ikke foreslått lovfestet, men Sametingets syn kommer tydelig frem i lovforslagets forarbeider, sier sametingspresident Egil Olli. </em></p>
<p>Sametingspresident Egil Olli sier at den nye lovgivingen innebærer en erkjennelse av at retten til fiske grunnet i den historiske bruken. Dette fordi krav om rettigheter til fiskeplasser skal kartlegges av Finnmarkskommisjonen. Etter lovforslaget vil staten være ansvarlig for å kartlegge kollektive og individuelle historiske fiskerettigheter.</p>
<p><em type="bold">-Vi står ovenfor en enorm snuoperasjon på kysten. En ny lov er ikke nok. Avfolkningen kan bare stoppes ved at myndighetene setter i gang tiltak som skaper optimisme og tro på fremtiden. Det må settes av penger til infrastruktur, investeringer og rekruttering, sier Olli. </em></p>
<p><em type="bold">Her er regjeringens pressemelding: http://www.regjeringen.no/nb/dep/fkd/pressesenter/pressemeldinger/2012/lovforslag-om-oppfolging-av-kystfiskeutv.html?id=675338 </em></p>
<p><em type="bold">Her er lovforslaget: http://www.regjeringen.no/nb/dep/fkd/dok/regpubl/prop/2011-2012/prop-70-l-20112012.html?id=675139 </em></p>
<p><em type="bold">Kontakt informasjon Egil Olli + 47 +47 900 26 880 </em></p>
<p type="title">Mangel på samiske leker, viser rapport</p>
<p><em type="bold">Sametinget har utført et prosjekt for å kartlegge hva som finnes av samiske leker og pedagogisk materiell i barnehager med samiske barn, som nå offentliggjøres i en rapport. </em></p>
<p><em type="bold">- Som en følge av denne kartleggingen har Sametinget kommet med forslag til to konkrete tiltak, sier visepresident Laila Susanne Vars, som har ansvar for samiske barnehager. </em></p>
<p><em type="bold">- Det har blitt opprettet en ekstern gruppe, som skal sette i gang med å utvikle en samisk <span type="quote">”snakkepakke”</span>. Målet med en slik pakke er å styrke samiske barns språkferdigheter. Gruppen består av barnehageansatte fra ulike deler av landet. Det andre forslaget til tiltak er et søkerbasert tilskudd, hvor målet er å utvikle uteleker som gjenspeiler mangfoldet i samisk kultur, sier Vars. </em></p>
<p>Det har tidligere kommet tilbakemeldinger til Sametinget om at det finnes lite av samiske leker i barnehagene, derfor var det et ønske om å kartlegge både det som finnes, men også hvilke behov barnehagene har for samiske leker.</p>
<p>Det ble foretatt intervju av ansatte i aktuelle barnehager, basert på et spørreskjema, og det ble foretatt besøk i til sammen elleve barnehager i fem fylker.</p>
<p><em type="bold">- Gjennom kartleggingen viser det seg at alle barnehagene ønsker seg flere samiske leker, og flere samiske læremidler. Det som hindrer barnehagene i å få tak i flere samiske leker er både det økonomiske aspektet, det som finnes på markedet er dyrt, og det går på tilgjengelighet, det finnes rett og slett ikke mer på markedet, avslutter Laila Susanne Vars. </em></p>
<p>I anledning <span type="quote">”Barnehagedagen 2012”</span> besøker Sametingets visepresident Laila Susanne Vars Ájastealli barnehage i Kautokeino.</p>
<p xml:lang="sme"><em type="bold">Kontaktperson: </em>Sametingets visepresident Laila Susanne Vars , tlf. 977 54 102. </p>
<p>Rapport om kartlegging av samiske leker og pedagogisk materiell i barnehager med samiske barn (2012)</p>
<p type="title">Sametingets rovviltseminar i Tromsø</p>
<p><em type="bold">Sametinget holder et rovviltseminar i Tromsø 21 og 22. mars. Med seminaret ønsker Sametinget å sette fokus på rovviltforvaltningen i samiske områder. - Jeg er meget bekymret over tapene i reindriftsnæringen og i saueholdet, sier sametingsråd Ellinor Marita Jåma. </em></p>
<p><em type="bold">- Situasjonen i enkelte områder er så alvorlig at noen reindriftsutøvere må investere i livdyr som følge av store rovvilttap. Jeg har også registrert at flere sauebønder har sluttet med sau nettopp på grunn av rovvilttapene, sier rådsmedlem Ellinor Marita Jåma videre. </em></p>
<p>Seminaret vil vi også ha fokus på de belastningene store rovvilttap har på næringsutøvere. Sametingsråde Ellinor Marita Jåma påpeker at dette er en side av rovviltforvaltningen en ikke må glemme.</p>
<p>Et annet fokuspunkt på seminaret skal være urfolksrett og hvordan denne retten står i forhold til rovviltpolitikken.</p>
<p><em type="bold">- Med dette seminaret håper vi at Sametinget kan belyse rovviltpoltitikken fra et annet ståsted enn det som er det vanlige, uttaler Sametingsråd Ellinor Jåma avslutningsvis. </em></p>
<p><em type="bold">Kontaktperson: </em></p>
<p xml:lang="sme">Sametingsråd Ellinor Marita Jåma , tlf. 916 13 460.</p>
<p type="title">Finnmarkskommisjonens første rapport</p>
<p><em type="bold">- Det er en ny viktig milepæl i arbeidet med anerkjennelsen av land- og ressursrettigheter i Finnmark når Finnmarkskommisjonen i dag kommer med sin første rapport med konklusjoner om bruks- og eierrettigheter, sier sametingspresident Egil Olli. </em></p>
<p>Finnmarkskommisjonen utreder etter finnmarksloven bruks- og eierrettigheter på all grunn Finnmarkseiendommen styrer og forvalter. Finnmarkskommisjonen bestemmer selv hvilke felt den skal utrede og rekkefølgen av dem. Det første feltet det i dag er kommet en rapport med konklusjon om er Sternøya/Seiland.</p>
<p><em type="bold">- Kartlegging og fastsetting av bruks- og eierrettigheter er en ny erfaring for oss i Finnmark. Jeg er derfor opptatt av at berørte parter og andre nå bruker nødvendig tid på å sette seg inn i kommisjonens vurderinger og konklusjoner, og at vi framover viser forståelse og respekt for oppfølgingen av rapporten kan være krevende for mange parter, uttaler Olli. </em></p>
<p>Finnmarkskommisjonens rapport og konklusjoner er en del av en rettprosess, der den kan godtas av berørte parter eller ikke. Er partene uenig om konklusjonene, kan Finnmarkskommisjonen mekle mellom dem, og saken kan bringes inn for utmarskdomstolen innen ett og et halvt år etter at rapporten er avgitt.</p>
<p><em type="bold">- I og med at kommisjonens rapport er en del av en rettsprosess vil det ikke være riktig fra politisk hold å kommentere konklusjonene. For den fortsatte framdriften til kommisjonen er det viktig å minne om at deres arbeid gjøres på grunnlag av en lov det var brei politisk enighet om i Stortinget og Fylkestinget i Finnmark, samt et enstemmig Sametinget, avslutter sametingspresident Egil Olli. </em></p>
<p><em type="bold">Kontaktperson: </em></p>
<p>President Egil Olli , tlf. 900 26 880</p>
<p type="title" xml:lang="eng">Taper ressurskampen</p>
<p><em type="bold">Samiske museer taper i forhold til norske museer. Det viser en rapport som </em><em type="bold">Cand. oecon. Stein Storsul har utarbeidet for Sametinget. De samiske museene har knappe ressurser, små og sårbare fagstaber, meget </em><em type="bold">utilfredsstillende lokaliteter og utilstrekkelig vekst i de økonomiske rammene. </em></p>
<p>Sametinget overtok forvaltningen av de samiske museene i 2002. Samtidig overtok Sametinget ansvaret for å fordele statlige tilskudd til disse museene. Dette skiftet skjedde i forbindelse med gjennomføringen av den nasjonale museumsreformen, og også som en prinsipiell etterlevelse av grunnleggende forpliktelser der et urfolk skal kunne forvalte sin egen kulturarv.</p>
<p>Cand. oecon. Stein Storsul har gjennomgått situasjonen for de samiske museene og sammenlignet tallene for museer utenfor Sametingets forvaltning.</p>
<p><em type="bold">Her er hovedpunktene i analysen. </em></p>
<list><p type="listitem">Museene er stolte av at de finnes som en samisk grunnstamme av institusjoner for ivaretakelse av den samiske kulturarven, av den faglige kompetansen ved museene og de samlingene av materiell og immateriell kulturarv som de forvalter.</p>
<p type="listitem">Musenes muligheter ligger i å videreutvikle en pådriverrolle i samisk kulturbygging, mer forskning og bedre formidling.</p>
<p type="listitem">Museene har små og sårbare fagstaber og meget utilfredsstillende lokaliteter.</p>
<p type="listitem">Museene anser at Sametinget må framstå med en tydeligere vilje i realiseringen og samordningen av ansvaret og retten til forvaltning av samenes egen kulturarv.</p>
<p type="listitem">Museene har behov for å styrke sitt faglige grunnlag gjennom repatriering(tilbakeføring) av samlinger fra andre museer, ny innsamling av materiell og immateriell kulturarv, og å styrke og bygge ut sine faglige staber innenfor både FOU og formidling.</p>
<p type="listitem">Museene har et påtrengende behov for å trygge samlingene i bedre bygninger for magasiner og utstillinger. Det er bare ett museum som har klimastyrt magasin.</p>
<p type="listitem">Museene har behov for å styrke de samiske språk i aktiv anvendelse i museumsarbeidet.</p>
<p type="listitem">Museene anser at det er avgjørende viktig for dem å ha ressurser til aktiv deltakelse i faglige norske og nordiske nettverk både til kollegamuseer, universiteter, høgskoler og andre institusjoner.</p>
<p type="listitem">De samiske museene anser at de ikke har fått ta del i den finansielle utviklingen som øvrige deler av museumssektoren har hatt gjennom museumsreformen.</p>
<p type="listitem">Det er det bredt anerkjent at det er et påtrengende behov for at museene både blir bedre koordinert innenfor en politisk agenda for samisk kulturarv, og for bedre anvendelse av knappe ressurser.</p>
<p type="listitem">Den faglige oppfølgingen fra ABM-utvikling (i dag Norsk kulturråd) ble svekket etter at Sametinget overtok forvaltningen – i hvert fall ikke så aktiv i oppfølgingen som overfor de norske museene.</p>
</list><p>Analysen viser at flere fylkeskommuner og kommuner har redusert sine tilskudd til samiske museer etter at Sametinget overtok forvaltningsansvaret.</p>
<p><em type="bold">-Jeg er stolt over jobben de samiske museene gjør med sine knappe ressurser. De fungerer som samiske fyrtårn både lokalt og regionalt, og er viktige kompetanseinstitusjoner for hele samfunnet. Museene har en viktig rolle i forvaltningen av vår felles kulturarv og derfor er det beklagelig at museene taper i forhold til norske museer, sier rådsmedlem Vibeke Larsen. </em></p>
<p><em type="bold">-Overføringen av de samiske museene til Sametingets forvaltning har ikke ført til den styrking som øvrige museer i Norge har hatt. Dette var neppe </em><em type="bold">tilsiktet da ansvarsoverføringen skjedde, og er antagelig i strid med internasjonale forpliktelser som Norge har ovenfor urfolk, sier Larsen </em><em type="bold">. </em></p>
<p>Rådsmedlem Vibeke Larser sier at Sametinget vil fortsette å støtte oppunder de samiske museenes viktige arbeid, samtidig som sametingsrådet vil fremme behovene som museene ser nødvendig for å kunne ivareta den samiske kulturarven på en forsvarlig måte.</p>
<p>For mer informasjon: Rådsmedlem Vibeke Larsen + 47 941 30 116</p>
<p>Rapporten kan lastes ned her</p>
<p type="title">Økt fokus på samiske barns rettigheter</p>
<p><em type="bold">Barne-, likestillings- og inkluderingsdepartementet vedtok den 15. mars, 2012 Forskrift om endring i tilsynsforskriften og fosterhjemsforskriften. Endringen vil tre i kraft 1. mai, 2012. </em></p>
<p>Vi er svært glad for at Sametingets arbeid for ivaretakelse av samiske barns rettigheter i barnevernet nå bærer frukter, sier sametingsråd Ellinor Marita Jåma.</p>
<p>Sametingsrådet har i lang tid vært opptatt av samiske barns rettigheter og behov. Helt siden 2007 har Sametingsrådet arbeidet aktivt for at samiske barn som er under barnevernets omsorg, skal få oppfylt sin rett til å ivareta sin kultur, og få snakke sitt språk.</p>
<p><em type="bold">- Sametingsrådet mener at barnets beste også omfatter ivaretakelse av deres kulturelle og språklige identitet. Dette er allerede fastslått i intermasjonale konvensjoner og lover. Likevel er det behov for å uttrykke dette klart i forskriftene for tilsyn med barn i fosterhjem og barneverninstitusjoner, uttaler sametingsråd Ellinor Marita Jåma. </em></p>
<p>Som en følge av Sametingsrådets konsultasjoner med Barne-, likestillings- og inkluderingsdepartementet er forskriftene for tilsyn med barn i fosterhjem og barneverninstitusjoner endret med virkning fra 01. mai, 2012.</p>
<p>Når et barn plasseres i fosterhjem, eller i barneverninstitusjon, må det tas tilstrekkelig hensyn til barnets kulturbakgrunn, og det må legges til rette for at barnet kan utvikle både sitt språk og sin kultur. Helsetilsynet ved Fylkesmannen fører tilsyn med barn i barnevernsinstitusjoner. Ved tilsyn i fosterhjem oppnevnes tilsynsfører som påser at barnet har det bra, og at barnets omsorgssituasjon er god. Formålet med tilsynet er å føre kontroll med at barnet får tilfredsstillende omsorg i fosterhjemmet / barneverninstitusjonen.</p>
<p><em type="bold">- Endring i forskriftene vil føre til at det nå må spørres aktivt om barnets kulturelle og språklige rettigheter ivaretas ved plassering i fosterhjem og barneverninstitusjon, uttaler sametingsråd Jåma avslutningsvis. </em></p>
<p xml:lang="sme">Kontaktperson:Sametingsrådsmedlem Ellinor Marita Jåma</p>
<p type="title">Forberedelsene til FNs verdenskonferanse om urfolk i 2014 er i gang</p>
<p><em type="italic">Den globale koordineringsgruppa avholdes sitt første møte i New York den 22. og 23. mars. Der vil det diskuteres fremgangsmåter omkring urfolkenes forberedelsesprosess mot FNs verdenskonferanse om urfolk i 2014. </em></p>
<p>Den globale koordineringsgruppa ble besluttet etablert under det åpne og upartiske idedugnadsmøtet om FNs verdenskonferansen for urfolk 2014, som ble holdt i København januar 2012. Møtedeltakerne var urfolk fra de 7 urfolksregioner, samt representanter for urfolks kvinner og urfolks ungdom.</p>
<p>Beslutningen om å etablere en global koordineringsgruppe fremkommer av møtets resolusjons punkt 2, se <span type="quote" xml:lang="eng">”Open-ended Indigenous Peoples’ Brainstorming meeting on the World Conference on Indigenous Peoples 2014”</span>.</p>
<p>Den globale koordineringsgruppa består av følgende medlemmer:</p>
<list><p type="listitem">Afrika - Joseph Ole Simel og Saoudata Aboubacrine (varamedlem)</p>
<p type="listitem">Arktisk - Hjalmar Dahl og Sara Larsson (varamedlem)</p>
<p type="listitem">Asia - Joan Carling og Ang Kaji Sherpa (varamedlem)</p>
<p type="listitem">Latin Ameerika – Gilberto Solano og Ivan Escobar Diego Guzman (varamedlem)</p>
<p type="listitem">Nord Amerika - Chief Randy Kapashesit og Kenneth Deer og Jessica Danforth (varamedlem)</p>
<p type="listitem">Stillehavsområdet – Tracey Castro Whare (varamedlem oppnevnes senere)</p>
<p type="listitem">Russland – Rodion Sulyandziga og Dmitry Berezhkov (varamedlem)</p>
<p type="listitem">Kvinnerepresentant – Tarcila Rivera (varamedlem oppnevnes senere)</p>
<p type="listitem">Ungdomsrepresentanter – Ting-Hui Hung Chien og Alancay Morales</p>
</list><p>I tillegg er det etter København-resolusjonens pkt 1 oppnevn en urfolksmedtilrettelegger i forberedelsesprosessene mot verdenskonferansen. Den oppnevnte urfolksmedtilretteleggeren er SPR representant John Bernhard Henriksen.</p>
<p>Til det første møtet deltar alle permanente medlemmer i koordineringsgruppa og urfolkenes medtilrettelegger.</p>
<p>På det første møtet i New York så vil deltakerne gi oppdateringer i forhold til København-resolusjonen og oppdateringer fra sine respektive regioner. Videre vil det diskuteres mer om selve globale koordineringsgruppas rolle, oppgaver og funksjoner og hovedstrategier mot verdenskonferansen.</p>
<p>Det å oppnå en tilstrekkelig finansiering for globale koordineringsgruppas fremtidige arbeid er viktig. Om det lar seg gjøre så vil den globale koordineringsgruppa møte statlige representanter i New York.</p>
<p>Møtet avholdes i DC-2 bygget innenfor FN kvarteret. Kontaktperson er SPR representant John Bernhard Henriksen på mob +19179159564.</p>
<p type="title" xml:lang="sme">Framtidas kulturpolitikk</p>
<p>Sametinget ønsker å få innspill fra kunstnere og kulturarbeidere, for arbeidet med å forme kulturpolitikken er i gang. Til høsten arrangerer Sametinget en Kunstnerkonferanse som blir et møtested for innspill, debatter og kunstneriske bidrag.</p>
<p>Sametinget har gått i gang med å utforme kulturmeldingen som skal bli retningsgivende for sametingets kulturpolitikk. I forbindelse med det arbeidet arrangeres det innspillsmøter. Den største møteplassen blir Kunstnerkonferansen som avholdes i sametingsbygningen i Karasjok i september.</p>
<p><em type="bold">- Det er første gang Sametinget arrangerer en kunstnerkonferanse, sier Larsen som mener det er veldig viktig å få innspill fra de profesjonelle kunstutøverne. </em></p>
<p>Til dette viktige arbeidet ønsker Sametinget å få innspill fra så mange som mulig, fra kulturinteresserte, arrangører, og kulturarbeidere.</p>
<p><em type="bold">- Vi kommer også til å drive oppsøkende virksomhet, holde mindre møter for å få innspill fra flest mulig, avslutter rådsmedlem Vibeke Larsen </em></p>
<p><em type="bold">Kontaktperson: </em>Rådsmedlem Vibeke Larsen , tlfnr: +47 941 30 116 </p>
<p type="title">Vil jobbe sammen for samer i Alta</p>
<p><em type="bold">Visepresident Laila Susanne Vars og rådsmedlem Vibeke Larsen møtte torsdag 29.mars Alta kommune for å diskutere felles utfordringer og muligheter når det gjelder samisk språk, opplæring og kultur i kommunen. </em></p>
<p>I Kautokeino tok Sametinget i mot leder Trine Noodt og nestleder Arnt Ivar Pedersen i Hovedutvalg for Oppvekst og kultur, Alta kommune.</p>
<p><em type="bold">- Sametinget og Alta kommune ønsker et tettere samarbeid for å fremme samisk språk og kultur i Alta, uttaler visepresident Laila Susanne Vars etter møtet. </em></p>
<p>Visepresident Vars påpeker videre at et tettere samarbeid mellom Alta kommune og Sametinget vil bidra til at samer bosatt i Alta kan få et bedre tilbud.</p>
<p><em type="bold">- I Alta er det mange miljøer som arbeider for å fremme samisk språk og kultur. Alta kommune og Sametinget ønsker å være pådrivere i dette arbeidet. Fra Sametingets side er vi veldig fornøyd med at Alta kommune ønsker et tettere samarbeid med oss, utdyper visepresident Vars. </em></p>
<p>Lederen av Hovedutvalg for Oppvekst og kultur, Trine Noodt forklarer videre at Alta kommune ønsker å sette fokus på hva de kan få til i kommunen når det gjelder det samiske.</p>
<p><em type="bold">- Vi tror at et tettere samarbeid med Sametinget vil bidra til en positiv utvikling. </em></p>
<p>Både Sametinget og Alta kommune ser på samiske barnehager, samisk opplæring, samisk språksenter, samiske kulturarenaer som områder hvor det vil være naturlig å samarbeide.</p>
<p><em type="bold">Kontaktperson: </em></p>
<p>Visepresident Laila Susanne Vars , tlf. 977 54 102 Rådsmedlem Vibeke Larsen , tlf. 941 30 116</p>
<p xml:lang="sme">Trine Noodt, tlf. 407 29 188</p>
<p type="title">Fiskeripolitikk</p>
<p>Sametingspresident Egil Olli har skreve en kronikk om fiskeripolitikken. Den er publisert i Finnmark Dagblad.</p>
<p>Fiskeripolitikk og fiskerilovgivingen er sammensatt i Norge. Årlig fastsettes det godt over 50 forskrifter som regulerer fiske og marine ressurser. Det er ikke for alle å følge med i dette. Resultatet er at fiskeripolitikk lett overlates til et ugjennomtrengelig ekspertvelde - til et teknokrati.</p>
<p>Nå kan det sies at den teknokratiserte fiskeripolitikken har resultert i en god forvaltning av fiskeriressursene i havet utenfor Norge. De siste årene har fiskeribestandene vært i vekst, i motsetning til andre historiske fiskerike områder i verden der bestandene nærmest har kollapset. Den mørke siden av dette er at noen har måttet betale prisen ved å ha blitt fratatt muligheten til å livnære seg på sine ressurser.</p>
<p>Fiskerireguleringene som skjedde i 1990 innebar at de som ikke hadde utøvet aktivt fiske de to foregående årene ble utestengt fra framtidig fiske. Detter rammet de sjøsamiske samfunn særlig hardt fordi det her enda i stor grad foregikk et fiske på tradisjonelt vis i kombinasjon med andre høstingsformer. Var det lite fisk, la en større vekt på andre innkomster og ressurshøstinger. Dette gjorde de sjøsamiske samfunnene robuste mot bestands- og konjunktursvingninger, men altså ikke mot fiskeriteknokratiets kalde beslutninger. Kvotereguleringene i 1990 var drepende urettferdig, og et overgrep mot det samiske folk. I over 20 år har Sametinget kjempet for å rette opp dette overgrepet. Etter krevende konsultasjoner mellom Fiskeri- og kystdepartementet og Sametinget har regjeringen nå fremmet forslag til flere lovendringer som sikrer sjøsamiske samfunn sjansen til å utøve sitt tradisjonelle fiske.</p>
<p>Nå lovfestes det at alle som bor i Finnmark, Nord-Troms og andre områder i Troms og Nordland med sjøsamisk bosetting har rett til å fiske. Det lovfestes at det ved all regulering av fisket skal legges vesentlig vekt på den samiske bruken og dens betydning for samiske lokalsamfunn. Loven legger og til rette for at fjordfisket skal utnyttes av de lokale fiskerne. Dette gjøres ved at båter over 15 meter har forbud mot å fiske i fjordene. Det tradisjonelle lokale fjord- og kystfisket gis nå forrang i all fiskeriforvaltning. Neste gang det oppstår situasjoner med knapphet på fiskeressursene og kvotene må reguleres ned, så er det hensynet til samisk kultur som det skal legges sterkest vekt på og sikres først. Lovforslaget Stortinget nå har fått til behandling innebærer og en erkjennelse av at retten til fisket grunnes i den historiske bruken. Endringer i finnmarksloven medfører at krav om kollektive og individuelle rettigheter til fiskeplasser opparbeidet på grunnlag av alders tid bruk nå kan fremmes til Finnmarkskommisjonen. Finnmarkskommisjonen skal utrede slik krav, og anerkjente rettigheter skal tinglyses. Med dette er det staten som påtar seg ansvaret for å få kartlagt historiske fiskerettigheter.</p>
<p>Disse foreslåtte lovendringene er ikke en privatisering av fiskeriressursene, slik nestlederen i Kystfiskarlaget Arne Pedersen påstår. Pedersen ser EU-spøkelset, og ikke norsk lov og samerett. For det første er fordeling av kvoter til fartøy ikke å gi en privatrettslig rettighet, men en måte å forvalte ressursene på. Dette er også hovedgrunnen til at det i havressurslova er presisert at de marine ressursene ligger til fellesskapet i Norge. For øvrig et fellesskap som også omfatter det samiske folk, slik det står i lovmerknaden. For det andre skjer fordelingen av nasjonale kvoter etter deltakerlovens bestemmelser om at det bare kan skje til norske statsborgere eller personer bosatt i Norge. Nå er også jeg kritisk til dagens muligheter for omsetting av fartøykvoter og struktureringen av disse. Dette er likevel et noe annet spørsmål enn styrkingen av det samiske og kystnære fisket i lovgivingen.</p>
<p>Jeg har sagt at de lovendringene vi nå får kanskje ikke er en samerettslig eventyrfangst. Dette fordi lovforlaget ikke gir en utvetydig prinsipiell anerkjennelse av retten til fiske basert på historisk bruk. En slik bestemmelse hadde gitt større trygghet for framtida for pressede kystsamfunn. Dette vil jeg også følge opp overfor Stortinget. Heller ikke retten til en samisk og regional deltakelse i fiskeriforvaltningen er enda sikret, men her er ikke siste ord sagt. Forskriften til en fjordfiskenemnd skal utarbeides, høres og konsulteres før beslutning fattes.</p>
<p>Fiskeriminister Lisbeth Berg-Hansens svar på kritikken av at den historiske retten til fiske ikke er foreslått lovfestet er skuffende lettvint. Hennes utsagn om at fiskerne ikke kan leve av juridiske betraktninger er meningsløs. Som statsråd vet hun at det er ved lov landet bygges. Som minoritet og urfolk har samer opplevd å bli diskriminert i lovgivingen. Det å sikre vår rett til å leve av våre ressurser er ikke livsfjerne juridiske betraktninger – det er forutsetningen for en levedyktig samisk kultur. Det nye nå er bare at samene, med Sametinget, har tatt i bruk det samme verktøyet fiskeriteknokratiet i lang tid har brukt mot sjøsamiske samfunn.</p>
<p>Når fiskeriministeren imidlertid sier at det som nå trengs er tiltak for å snu utviklingen langs kysten, så er jeg hjertens enig. Med lovrammer på plass er det bare å sette i gang med tiltak. Jeg håper på initiativ for å diskutere tiltak for fartøyinvesteringer, etablering av mottaksanlegg og rekruttering til fiske. Det er ingen tid å miste.</p>
<p>Fiskeripolitikken i Norge er fra nå av også samiske kulturvern og kulturutvikling.</p>
<p><em type="bold">Sametingspresident Egil Olli </em></p>
<p type="title">Liten respons på språkundersøkelsen</p>
<p><em type="bold">Kun under en tredjedel av utvalget som har fått spørreskjemaet om bruken av samiske språk har svart på språkundersøkelsen. Sametinget oppfordrer folk til å svare på undersøkelsen for å kunne utforme og iverksette tiltak som fører til bevaring og utvikling av de samiske språkene. </em></p>
<p>Utvalget som består av 5.000 personer som står i Sametingets valgmanntall fikk i midten av februar et spørreskjema i posten. Kun 1500 av disse personer har svart på undersøkelsen. Svarprosenten ligger nå på 30%. Forskningsinstitusjonene som gjennomfører denne nasjonale samiske språkundersøkelse har sendt purring til 3500 personer. Dette er 70% av utvalget som fikk tilsendt spørreskjemaet.</p>
<p>Sametinget frykter nå at man ikke får et riktig bilde av den samiske språksituasjonen på individnivå blant den samiske befolkningen hvis ikke flere svarer på undersøkelsen.</p>
<p>- <em type="bold">Sametinget </em><em type="bold">oppfordrer </em><em type="bold">folk </em><em type="bold">til å </em><em type="bold">delta på undersøkelse </em><em type="bold">n </em><em type="bold">og svare på spørreskjemaet slik at vi får kartlagt språksituasjonen for å kunne sette i gang tiltak som forbedrer språksituasjonen i forskjellige områder, sier sametingsråd Ellinor Marita Jåma. </em></p>
<p>Samisk Språkundersøkelse gjelder bruk av nordsamisk-, lulesamisk- og sørsamisk språk. Oppdraget omfatter blant annet kartlegging av hvor mange som behersker samisk på ulike nivå, i hvor stor grad samisk språk brukes, hvilke språkvalg foreldre tar i forhold til barn og hvor mange som ønsker å lære seg samisk.</p>
<p>De tre offisielle samiske språkene <em type="bold">nordsamisk , lulesamisk og sørsamisk </em>høres i forskjellige områder, og det er behov for kunnskap om bruken av de samiske språkene i ulike deler av landet. På oppdrag fra Sametinget, Fornyings-, administrasjons- og kirkedepartementet og Kunnskapsdepartementet utfører forskningsinstitusjonene Nordlandsforskning og Norut Alta denne nasjonale samiske språkundersøkelsen. </p>
<p>Kunnskapen som spørreundersøkelsen får fram, er viktig for utforming av samisk språkpolitikk og iverksetting av tiltak <em type="bold">som fører til bevaring og utvikling av de samiske språkene </em><em type="bold">. </em>Rapporten skal være ferdig i april 2012. Resultatene av undersøkelsen er ment å være et grunnlag for samisk språkpolitikk på alle nivå i samfunnet, herunder på statlig, regionalt og kommunalt nivå. </p>
<p>- <em type="bold">Undersøkelsen vil være et svært viktig verktøy for Sametingets videre arbeid med språk. Resultatene skal brukes til å utforme og iverksette tiltak som fører til bevaring og utvikling av de samiske språkene. Videre skal resultatene brukes til å utforme Sametingets melding om samiske språk, forklarer Jåma. </em></p>
<p><em type="bold">Hvis dere har flere spørsmål. Ta kontakt med rådsmedlem Ellinor Marita Jåma. Hun treffes på + 47 916 13 460 </em></p>
<p><em type="bold">Her finner dere mer informasjon om språkundersøkelsen </em></p>
<p type="title">En viktig oppnevnelse for verdens urfolk</p>
<p><em type="bold">Presidenten for FNs generalforsamling, Ambassadør Nassir Abdulaziz Al-Nassar (Qatar), har besluttet å be Sametingets internasjonale representant John B. Henriksen, og Mexicos FN-ambassadør Luis Alfonso de Alba, om å gjennomføre konsultasjoner på hans vegne med FNs medlemsstater og urfolk om gjennomføringen av FNs verdenskonferanse om urfolk. Verdenskonferansen avholdes i 2014. </em></p>
<p>FNs generalforsamling besluttet i desember 2010 å avholde en verdenskonferanse om urfolk i 2014, med målsetting om å fremme realiseringen av urfolks rettigheter, herunder i samsvar med bestemmelsene i FNs erklæring om urfolks rettigheter (urfolkserklæringen).</p>
<p>FNs generalforsamling anmodet presidenten for generalforsamlingen til å gjennomføre konsultasjoner med medlemsstater og urfolk om konferansens gjennomføring, herunder urfolks deltakelse i prosessen. Generalforsamlingens president har gjennom brev av 5. april 2012, til medlemsstatenes ambassadører i New York, informert medlemsstatene om at han har bedt Ambassadør Luis Alfonso de Alba, og John B. Henriksen om å gjennomføre slike konsultasjoner på hans vegne.</p>
<p>Les oppnevnelsesbrevet her.</p>
<p><em type="bold">Forberedelser til Verdenskonferansen </em></p>
<p>Sametingspresident Egil Olli inviterte, under sesjonen i FNs permanente forum for urfolk i 2011, verdens urfolk til en forberedende konferanse i Alta i juni 2013. Målsettingen med den forberedende urfolkskonferansen i Alta er å bidra til at verdens urfolk er best mulig forberedt til denne viktige verdenskonferansen og gjennomføringen av urfolks rettigheter.</p>
<p>Verdens urfolk har anmodet presidenten for FNs generalforsamling til å oppnevne to med-tilretteleggere for verdenskonferansen – en som representerer medlemsstater og en som representerer urfolk. Presidenten for FNs generalforsamling har fulgt opp denne anbefalingen gjennom å oppnevne Sametingets internasjonale representant John B. Henriksen og Mexicos FN-ambassadør Luis Alfonso de Alba som med-tilretteleggere for de forestående forhandlingene.</p>
<p>Sametingspresident Egil Olli, som for tiden også er President for Samisk parlamentarisk råd, sier seg meget fornøyd med denne oppnevningen.</p>
<p><em type="bold">- Dette er en viktig og historisk politisk utvikling fordi det er første gang at en urfolkrepresentant er tilkjent en offisiell rolle innenfor rammen av FNs generalforsamling, uttaler president Egil Olli. </em></p>
<p>President Olli sier videre at presidenten for FNs generalforsamling, Ambassadør Nassir Abdulaziz Al-Nassar, gjennom sin beslutning viser at han og medlemsstatene aktivt søker å sikre at urfolks rettigheter gjennomføres.</p>
<p><em type="bold">- Denne oppnevningen er et viktig skritt i retning av anerkjennelse av urfolks kollektive rettigheter, blant annet slik disse kommer til uttrykk i FNs erklæring om urfolks rettigheter. Jeg er - som Sametingspresident i Norge og President i Samisk parlamentarisk råd – meget stolt av at samenes internasjonale representant i denne prosessen er oppnevnt til å inneha denne viktige og historiske posisjonen, avlutter Egil Olli. </em></p>
<p><em type="bold">Kontaktperson: </em></p>
<p><em type="bold">President Egil Olli </em>, tlf. 900 26 880 </p>
<p>Sametingest Internasjonale representant John B. Henriksen, tlf. (+1) 917 915 9564</p>
<p type="title">Ønsker debatt og innspill om Sametingets språkpolitikk</p>
<p><em type="bold">Sametingsrådet legger frem redegjørelse om samisk språk under plenum i april, og rådsmedlem Ellinor Marita Jåma ønsker i den forbindelse gode diskusjoner og innspill om samisk språkpolitikk til det videre arbeidet med sametingsmeldingen om samisk språk. </em></p>
<p>Redegjørelse om samisk språk legger grunnlag for debatt om Sametingets fremtidig språkpolitikk. Det er i perioden mellom fremleggelse av redegjørelse og melding at det er mulighet for politikere, institusjoner og andre som jobber med samisk språk til å være med på å forme den fremtidige språkpolitikken.</p>
<p><em type="bold">- Sametingsrådet ser det som svært viktig at det samiske samfunnet inkluderes i arbeidet med den fremtidige språkpolitikken og håper at denne muligheten benyttes. Vi ønsker dine tanker og innspill om språk og språkutvikling. Samisk språk står ovenfor en rekke utfordringer, og det er viktig at det utarbeides gode strategier for å imøtekomme de ulike behovene man har i samfunnet, sier rådsmedlem Ellinor Marita Jåma. </em></p>
<p>Sametingsmeldingen om samisk språk vil være Sametingets verktøy i den videre arbeidet for styrking og utvikling av samisk språk, og det er derfor viktig at det kommer gode innspill til arbeidet med meldingen. Redegjørelsen som nå legges frem skisserer en rekke hovedutfordringer innenfor språk som det vil være viktig å debattere.</p>
<p>Hovedinnsatsområdene i redegjørelsen er;</p>
<list><p type="listitem">brukere av samisk språk</p>
<p type="listitem">bruk av samisk språk,</p>
<p type="listitem">språkfaglig utvikling</p>
<p type="listitem">Sametingets rolle og myndighet i språkpolitikken</p>
</list><p><em type="bold">- Fremtiden for samisk språk er avhengig av at det finnes brukere av språket samtidig som brukerne har mulighet til å bruke sitt språk i ulike sammenhenger. Språklig utvikling vil være nødvendig i arbeidet med å styrke og bevare språket, og det vil være svært avgjørende at Sametinget og andre aktørers rolle og myndighet i språkpolitikken avklares, forklarer sametingsråd Ellinor Marita Jåma. </em></p>
<p>Jåma presiserer videre at utfordringene er store til tross for at man de siste tiårene har sett en positiv utvikling, og det vil være av stor betydning at Sametinget utarbeider mål og strategier for den videre utviklingen av samisk språk.</p>
<p>Sametingsrådet tar sikte på å avholde seminar om samisk språk i løpet av mai hvor det også vil være mulighet for å komme med innspill og tanker om fremtidig språkpolitikk. Informasjon om dette vil komme senere.</p>
<p>Det vil også være mulighet for å sende inn skriftlige innspill. E-post adresse er giele@samediggi.no og giella@samediggi.no . Frist for å sende inn innspill er 1.juni.</p>
<p><em type="bold">- Jeg håper på en god og fruktbar debatt under plenum, og ønsker alle velkommen til å høre på debatten, avslutter rådsmedlem Ellinor Marita Jåma. </em></p>
<p>Sametingsrådet legger frem redegjørelse om samisk språk under plenum onsdag 18.april og redegjørelsen debatteres etter lunsj torsdag 19.april. Redegjørelse om samisk språk legges frem i forbindelse med utarbeiding av Sametingsmelding om samisk språk som legges frem for plenum i september.</p>
<p><em type="bold">Kontakperson: </em></p>
<p xml:lang="sme">Rådsmedlem Ellinor Marita Jåma , tlf. 916 13 460</p>
<p type="title">Samer og bioteknologi</p>
<p><em type="bold">Kronikk av Rådsmedlem Ellinor Marita Jåma </em></p>
<p><em type="bold">Den rivende utvikling som skjer innenfor bioteknologi, er utfordrende og spennende. Forskning på menneskelig genmateriale åpner opp for nye muligheter innenfor en rekke områder. Bedre individtilpasset medisinsk behandling og muligheter for å finne svar på hittil ubesvarte medisinske spørsmål, er noen av de konsekvenser vi kan tenke oss. Dette er en utvikling som vi hilser velkommen, og anser for å være en del av det moderne kunnskapssamfunnet. </em></p>
<p>Regjering og ledende forskningsmiljøer har tatt initiativ til å etablere Biobank Norge. En biobank er en samling av menneskelig biologiske prøver til bruk i forskning. Målet med Biobank Norge er å samle alle norske biobanker til en felles nasjonal biobankressurs, som igjen vil kunne samarbeide med biobanker utenfor Norge. Det er den enkelte pasient som avgiver av genetisk materiale, som i utgangspunktet har full råderett over sitt genetiske materiale. Pasienten kan tilbakekalle sitt samtykke til bruk av genetisk materiale. Slik er lovgivningen i dag Men et viktig unntak her er at denne råderetten over eget genetisk materiale kun gjelder ubearbeidede prøver. I det øyeblikk forskerne har bearbeidet pasientens genetiske prøve, har ikke pasienten noen råderett over sitt genmateriale. Da er det å betrakte som forskningsinstitusjonens eiendom.</p>
<p>Opprettelse av Biobank Norge gjør at genetisk materiale vil kunne distribueres over et større område og til flere formål. Tendensen tilsier større sentralisering av genetisk materiale. Rett nok skal all forskning på norsk genmateriale godkjennes i henhold til norsk regelverk på området, men denne utviklingen vil kreve en årvåkenhet fra vår side.</p>
<p>For samene som urfolk er dette en viktig utvikling. Det norske lovverket på området omtaler kun disse rettighetene på individnivå, men vi er i tillegg opptatt av våre kollektive rettigheter som urfolk. Det samiske samfunn er lite, og det vil være mulig å identifisere genmateriale til den samiske befolkning. Dette betyr at vår etniske bakgrunn kan bli en faktor i genforskningen. Fra utlandet har vi eksempler på slik forskning av andre urfolk, og hvor forskningsresultater er blitt brukt i strid med hva urfolk selv har ønsket.</p>
<p>Et viktig spørsmål for oss blir derfor: hvem skal eie og forvalte våre genressurser? Jeg mener at vi, i egenskap av å være urfolk, skal ha eierskap og være med å forvalte våre egne genressurser. I så fall: hvilke prinsipper og verdier skal legges til grunn for vår forvaltning av genressursene? Selvbestemmelse og vern om vår etniske egenart er sentrale stikkord her.</p>
<p>Sametingsrådet har i sin kontakt med Regjeringen gitt beskjed om at dette er et område vi anser for å være av stor betydning for det samiske folk, og ønsker å delta i sentrale prosesser om dette tema. Sametingsrådet ønsker en debatt i det samiske samfunn om disse spørsmålene. Dette vil gi oss viktige signaler om de veivalg vi skal ta.</p>
<p type="title">Allsamisk møte om FNs verdenskonferanse om urfolk</p>
<p type="title">Avtale med Tromsø kommune</p>
<p><em type="bold">Torsdag 19. april møtte Tromsø kommune, ved ordfører Jens Johan Hjort og byråd Jonas Eilertsen, Sametingsrådet i Karasjok. I møte ble partene enige om å utforme en avtale som inneholder en rekke konkrete tiltak for å bedre forholdene for den samiske befolkningen i Tromsø. </em></p>
<p><em type="bold">- Vi tok opp mange tema som omhandler samer bosatt i Tromsø og jeg opplever at begge parter er villig til å samarbeide om tiltak for den samiske befolkningen i bykommunen, uttaler sametingsråd Ellinor Marita Jåma. </em></p>
<p>Bakgrunnen for møtet var en invitasjon fra Sametinget etter et dialogmøte mellom Tromsø kommune og samiske aktører i Tromsø sist høst.</p>
<p><em type="bold">- Jeg opplever at møte mellom Tromsø kommune og Sametinget var konstruktivt og godt. Et av de konkrete tiltak som ordfører Hjort og byråd Eilertsen lover å ta tak er å bedre informasjonen om de tilbud man faktisk har for den samiske befolkningen i kommunen, sier sametingsråd Ellinor Marita Jåma. </em></p>
<p><em type="bold">Samisk møteplass </em></p>
<p>Et annet konkret tiltak som ble diskutert var muligheten for etablering av en samisk møteplass i Tromsø.</p>
<p><em type="bold">- Etableringen av en møteplass for samer i Tromsø er innen rekkevidde bare man blir enige om innholdet. Dette ser vi selvfølgelig på som særdeles positivt for den samiske befolkningen i Troms, sier sametingsråd Ellinor Marita Jåma. </em></p>
<p>Avtalen som skal inngås med Tromsø kommune ventes å være klar og underskrevet før året er omme.</p>
<p><em type="bold">Kontaktperson: </em></p>
<p xml:lang="sme">Rådsmedlem Ellinor Marita Jåma , tlf. 916 13 460.</p>
<p type="title">Slår ring om kyst- og fjordbefolkningens historiske rettigheter</p>
<p><em type="bold">- Jeg er glad for at et nærmest enstemmig Sametinget nå står sammen om å fastslå at samene har historiske rettigheter til fiske, sier sametingspresident Egil Olli. </em></p>
<p>Sametinget og regjeringen har i konsultasjonsprosessen om oppfølgingen av Kystfiskeutvalget konstatert uenighet i fortolkningen av rettsgrunnlaget for kyst- og fjordbefolkningens rett til fiske i samiske områder. Denne uenigheten vil Sametinget følge opp overfor stortingets næringskomité sin behandling av saken.</p>
<p>Under Sametingets plenum 16.-19. april så sametingspresidenten det som ønskelig å få de politiske gruppene i Sametinget til å samarbeide i arbeidet opp mot Stortinget i dens behandling av lovforslagene. En enighet om en tilleggsuttalelse fra alle grupper på Sametinget, unntatt FrP, ble oppnådd.</p>
<p><em type="bold">- Det er ingen tvil om at det er en styrke at Sametinget står tilnærmet samlet i forståelsen av at historiske rettigheter til fiske eksisterer og alltid har eksistert. En slik uttrykt enighet fra Sametinget side er viktig for å få Stortinget til å ta inn over seg betydningen av at den historiske retten til fiske anerkjennes, avslutter president Egil Olli. </em></p>
<p>Fiskeri- og kystdepartementets lovforslag til (Prop. 70 L) om lovendringer av deltakerloven, havressurslova og finnmarksloven for fiske i Finnmark og sjøsamiske områder i Troms og Nordland ble avlevert 16. mars år. Næringskomiteen har eget møte med Sametinget, samt åpen høring om saken 7. mai. Næringskomiteen har varslet innstilling i saken 29. mai.</p>
<p><em type="bold">Kontaktperson: </em></p>
<p>Sametingspresident Egil Olli , tlf. 900 26 880</p>
<p type="title">Fremdeles nedgang i de samiske områdene</p>
<p><em type="bold">De samiske områdene har fremdeles store utfordringer i forhold til fraflytting og nyetableringer. Det viser en rapport som Telemarksforskning har utført for Sametinget. </em></p>
<p>Rapporten <em type="bold"><span type="quote">”Næringsutvikling, innovasjon og attraktivitet. Samisk område”</span> </em>er en videreføring av tidligere næringsanalyser som Telemarkforskning har utført for Sametinget. Denne rapporten beskriver utviklingen i samisk område med hensyn til befolkning, arbeidsplasser, utdanningsnivå, næringsutvikling, innovasjon og attraktivitet. Samisk område består av 24 kommuner i Nord-Trøndelag, Nordland, Troms og Finnmark. </p>
<p><em type="bold">Nedgang </em></p>
<p>Analysen viser at kommunene i det samiske området har nedgang i befolkningen, også i 2010, ett år hvor de fleste kommunene i Norge har befolkningsvekst. Økt innvandring har dempet nedgangen i samisk område de siste årene, men ikke nok til å kompensere for fødselsunderskudd og utflytting. Den delen av Nord-Norge som er utenfor samisk område har vekst i folketallet.</p>
<p><em type="bold">Færre arbeidsplasser </em></p>
<p>Den negative befolkningsutviklingen henger sammen med nedgang i antall arbeidsplasser. Der er færre arbeidsplasser i det samiske området i 2010 enn i 2000, i en periode der antall arbeidsplasser på landsbasis har økt med mer enn 11 prosent.</p>
<p>Fylkene i Nord-Norge, utenom de samiske kommunene, har hatt en økning på mellom seks og 14 prosent i samme periode. Det samiske området har en næringsstruktur med mye primærnæring og industri. De siste to årene har antall arbeidsplasser i disse næringene sunket med mer enn 400.</p>
<p><em type="bold">-Sametinget har vedtatt en ny næringsmelding i 2011. Hovedmålet er å skape et sterkt og allsidig næringsliv som bygger på og tar hensyn til samisk kultur, natur og miljø, og danner grunnlaget for livskraftige lokalsamfunn der mennesker ønsker å bo, sier sametingsråd Marianne Balto. Vi må snu den negative utviklingen i de samiske områdene, sier Balto. </em></p>
<p><em type="bold">Lite nyetableringer og innovasjon </em></p>
<p>Bedriftenes utvikling analyseres i <em type="bold">NæringsNM </em>, som måler bedriftenes lønnsomhet, vekst og nyetableringer samt næringslivets størrelse. Mange av de samiske kommunene har lite næringsliv i forhold til folketallet, og har lite nyetableringer og svak lønnsomhet. Mange kommuner har imidlertid en høy andel bedrifter med omsetningsvekst i 2010. De fleste av de samiske kommunene kommer samlet sett dårlig ut i NæringsNM. Analysen viser at enkelte kommuner gjør det imidlertid bra, som Tana og Evenes. </p>
<p>Undersøkelsen viser også at de samiske samiske områdene er kjennetegnet av lite innovasjon.</p>
<p><em type="bold">Utvikling </em></p>
<p>Telemarksforskning bruker en attraktivitetspyramide for å beskrive utviklingen. I Attraktivitetspyramiden forklares steders utvikling gjennom deres attraktivitet langs tre dimensjoner:</p>
<p><em type="bold">1) Attraktivitet for bedrifter i basisnæringer. </em></p>
<p><em type="bold">2) Attraktivitet for besøkende </em></p>
<p><em type="bold">3) Attraktivitet som bosted. </em></p>
<p>Det samiske området har hatt sterk nedgang i basisnæringene. Basisnæringer er primærnæringer, industri og teknologiske tjenester. Kjennetegnet for disse næringene er at produktene selges på et nasjonalt eller internasjonalt marked. <em type="bold">Det samiske området har svært få arbeidsplasser i teknologiske tjenester, som er en basisnæring i vekst. </em>Noen kommuner i det samiske området har likevel vekst i basisnæringene, som Tysfjord, Kvalsund, Lyngen og Nesseby. </p>
<p>Det samiske området har tradisjonelt hatt lite besøksnæringer. Det er stor samlet handelslekkasje fra de samiske områdene. Denne handelslekkasjen har imidlertid blitt mindre, og <em type="bold">mange samiske kommuner har vekst i besøksnæringene </em>, som Røyrvik, Loppa, Nesseby, Hamarøy, Snåsa m fl. </p>
<p>Et stort problem for veksten i samiske kommuner er bostedsattraktiviteten. Mange av de samiske kommunene har stor utflytting, og større utflytting enn arbeidsplassveksten skulle tilsi. Det tyder på <em type="bold">lav bostedsattraktivitet. </em>Igjen er det noen av de samiske kommunene som går mot strømmen og har høy bostedsattraktivitet, som Lebesby, Sørreisa og Nesseby. </p>
<p><em type="bold">-De samiske områdene har et potensial for verdiskaping med basis i samisk kultur og tradisjoner, men behovet for gode ramme betingelser, forskning, nyetableringer og nyskapning er stort, sier sametingsråd Marianne Balto. </em></p>
<p><em type="bold">For mer informasjon: </em>Ta kontakt med prosjektleder i Telemarkforskning Knut Vareide + 47 98 22 00 04 eller Sametingsråd Marianne Balto + 47 480 63 358 </p>
<p>Næringsutvikling, innovasjon og attraktivitet i Samisk område (2012).pdf</p>
<p>3,60 MB</p>
<p type="title">Ønsker verdensarvsted i Varanger</p>
<p><em type="bold">Sametinget og Nesseby kommune har tatt initiativ til å få kulturminneområdet Ceavccageađge/Mortensnes, fangstanlegg på Noidiidčearru/Kjøpmannskjølen i Båtsfjord kommune og Gollevárri i Tana kommune, samt den klassiske steinalderlokaliteten Ruovdenjunlovta/Gropbakkengen i Nesseby kommune inn på UNESCOs verdensarvliste. </em></p>
<p>Alle lokalitetene ligger innenfor Várjjat siida, varangersamenes gamle bosetnings- og jaktterritorium, og belyser ulike sider av områdets kulturhistorie.</p>
<p>Arbeidet med verdensarvprosessen gjennomføres av en arbeidsgruppe som Sametinget satte ned i 2010. Nesseby kommune/Varanger Samiske Museum bidrar med sekretær for gruppa.</p>
<p>Initiativet er støttet av Samisk parlamentarisk råd og Finnmark fylkeskommune, og det er gitt positive tilbakemeldinger fra politisk ledelse i Tana og Båtsfjord.</p>
<p>Sametinget og Nesseby kommune ønsker nå å presentere prosjektet for innbyggerne i de tre kommunene, samt få innspill og synspunkter fra lokalsamfunnene. Hensikten er å starte en dialog for å løfte fram hva en verdensarvstatus vil betyr og vil kunne gi av positive ringvirkninger.</p>
<p><em type="bold">Datoer for møtene er 3. mai i Nesseby på Varanger Samiske Museum, 21. mai i Tana i rådhussalen og 22. mai i Båtsfjord i samfunnshuset Skansen, alle steder fra kl 18.30 til kl 20.00. </em></p>
<p><em type="bold">Fakta: </em></p>
<p>UNESCOs verdensarvliste er en liste over natur- og kultursteder som har fremstående universell verdi. Norge er representert med Vegaøyan, Bergkunsten i Alta, Bergstaden Røros, Urnes stavkirke, Bryggen i Bergen og Struves meridianbue.</p>
<p>Kulturminneområdet Ceavccageađge/Mortensnes i Nesseby kommune er et kjent sted for mange i og utenom Varanger. Her er 12000 års bosetning preget inn i landskapet som suksessive faser ned mot dagens havnivå, her er en gravplass som var i bruk i over 1500 år og her er offerplasser og hellige steder. Området er et av Skandinavias største og mest særpregede kulturminneområder, og er et nøkkelområde for forskning på og formidling av samisk forhistorie, inkludert religionshistorie og overgangen fra jakt- og fangst til reindrift og tradisjonell sjøsamisk levemåte.</p>
<p>Bosetningshistorien på Ceavccageađge/Mortensnes er nært forbundet med Varangers natur og ressursgrunnlag, og da især marine ressurser og reinsdyr. Fra de tidligste tider og fram til 1600-tallet var villreinjakten en bærebjelke for bosetningen. På Ceavccageađge/Mortensnes viser funn fra både boplasser og graver dette med tydelighet. Men ikke minst lar det seg dokumentere ved de mange og til dels unike kulturminnene etter villreinfangst på Varangerhalvøya. Her er flere tusen dyregraver, tallrike bogasteller og kjøttgjemmer, store massefangsanlegg, offerplasser tilknyttet jakta og jaktboplasser. Funn fra en bogastelle viser at villreinjakta her lar seg datere tilbake til eldre steinalder, en tid da innlandet lengre sør i Norge fortsatt var dekket av rester av innlandsisen. Fangstanlegg på Noidiidčearru/Kjøpmannskjølen og på Gollevárri er valgt ut som de mest sæpregede og verdifulle fangstanleggene.</p>
<p type="title">Sametingspresidenten deltar på FNs Permanente Forum for Urfolkssaker</p>
<p><em type="bold">Sametinget deltar under UNPFII - Permanente forum i New York i perioden 7.-18.mai. President Egil Olli er tilstede i uke 20, 14.-18.mai. </em></p>
<p>Spesialtemaet for årets sesjon er gjenoppretting for de landområder, territorier og ressurser som har blitt fratatt urfolk uten deres frie og informerte forhåndssamtykke. I programmet vil studier om urfolksdeltakelse i Arktisk Råd og i verdensarvområdet Laponia bli fremlagt. Det samme vil rapporten om hvordan urfolks reindrift påvirkes av klimaendringer og naturinngrep. Det er videre en halvdags drøfting om FNs Verdenskonferansen om urfolk i 2014. Samt at temaet om implementering av FNs erklæring om urfolks rettigheter og dialog med FNs Spesial Rapportør for urfolks rettigheter og leder av FNs Ekspert Mekanisme for urfolks rettigheter, også er i programmet.</p>
<p>Program</p>
<p><em type="bold">Innlegg </em></p>
<p>Sametingspresident Egil Olli holdt to innlegg under årets sesjon:</p>
<p><em type="bold">Dagsordenpunkt 7: </em>Halvdags diskusjon om Verdenskonferansen for urfolk 2014, ble holdt på mandag den 14. mai. </p>
<p>Nordsamisk</p>
<p>Engelsk</p>
<p><em type="bold">Dagsordenpunkt 4: </em>Menneskerettigheter, om implementering av FNs erklæring om urfolks rettigheter og dialog med FNs spesialrapportør for urfolks rettigheter og leder av FNs ekspert mekanisme for urfolks rettigheter, ble hold på tirsdag den 15. mai. </p>
<p>Nordsamisk</p>
<p>Engelsk</p>
<p><em type="bold">Kontaktperson: </em></p>
<p>President Egil Olli , mobil +47 900 26 880</p>
<p>Internasjonal representant, John B. Henriksen, mobil +1 917 915 9564</p>
<p>Avdelingsdirektør Hege Fjellheim, mobil +47 994 59 211.</p>
<p><em type="bold">Fakta: </em></p>
<p>FNs Permanent Forum for Urfolkssaker (UNPFII) er et rådgivende og koordinerende organ for urfolksspørsmål i FN. Forumet har seks mandatområder; kultur, utdanning, menneskerettigheter, økonomisk og sosial utvikling, miljø og helse. UNPFII er koordinator for FNs andre urfolkstiår: 2005-2015.</p>
<p>I følge mandatet skal FNs Permanent Forum for Urfolkssaker:</p>
<list><p type="listitem">Skaffe til veie ekspert råd og gi anbefalninger om urfolkssaker til ECOSOC, FNs programmer, fond og organer innenfor FN.</p>
<p type="listitem">Øke bevisstheten og fremme integrasjon og koordinering av aktiviteter som relaterer seg til urfolkssaker innenfor FN-systemet.</p>
<p type="listitem">Forberede og spre informasjon om urfolksrelaterte saker.</p>
</list><p>FNs Permanent Forum for Urfolkssaker holder årlige sesjoner som går over 2 uker på vårparten i New York. Omkring 1200 personer fra urfolksorganisasjoner, stater og sivilsamfunnet er årlig registrert for deltakelse på forumets sesjoner.</p>
<p type="title">Invitasjon til åpent folkemøte i Tysfjord</p>
<p>Sametinget inviterer til folkemøte på Drag i Tysfjord kommune 7. mai kl. 14.00 – 16.00. Møtet vil finne sted på Árran i 2. etg.</p>
<p>I forbindelse med Sametingets arbeid med melding om samiske språk, ønsker Sametinget debatt og innspill om samisk språkpolitikk. Sametingsrådet ser det som svært viktig at det samiske samfunnet inkluderes i arbeidet med den fremtidige språkpolitikken, og håper at mange vil komme med tanker, innspill og hvilke utfordringer vi møter innen språk og språkutvikling.</p>
<p>Redegjørelsen om samisk språk, som ble lagt fram for Sametingets plenum 18. april i år, legger grunnlag for språkmeldingen. Redegjørelsen skisserer en rekke hovedutfordringer innen språk.</p>
<p><em type="bold">Hovedinnsatsområdene i redegjørelsen er; </em></p>
<p>-Brukere av samisk språk</p>
<p>-Bruk av samisk språk</p>
<p>-Språkfaglig utvikling</p>
<p>-Sametingets rolle og myndighet i språkpolitikken</p>
<p>Sametingsmeldingen om samisk språk vil være Sametingets verktøy i det videre arbeidet for styrking og utvikling av samisk språk, og derfor er det viktig at så mange språkmiljøer som mulig har fått belyst sine utfordringer og tanker for fremtiden.</p>
<p>Vi ønsker alle hjertelig velkommen!</p>
<p>Rådsmedlem Ellinor Marita Jåma vil delta på møtet.</p>
<p type="title">Uakseptabelt av NVE</p>
<p><em type="bold">Sametinget har gjennom media registrert at NVE nå har gitt konsesjon til Statnett SF for bygging av ny 420 kV kraftlinje fra Balsfjord til Hammerfest. Kraftlinja vil berøre i alt 30 reinbeitedistrikt samt en mengde med samiske kulturminner. Likevel har NVE har valgt å se bort fra Sametingsrådets anmodning og gitt konsesjon til Statnett SF for bygging av kraftlinjen. </em></p>
<p><em type="bold">- Sametingsrådet har sterkt anmodet NVE om å avvente konsesjonsavgjørelsen inntil Sametingets plenum har behandlet saken, men NVE har ensidig avsluttet konsultasjonene med Sametinget og fattet konsesjonsvedtak. Dette er svært beklagelig, uttaler sametingsråd Vibeke Larsen. </em></p>
<p>Konsesjonssaken gjelder et meget stort arealinngrep i det samiske området. Søknaden omfatter en kraftlinje med en lengde på hele 370 km og skal gjennom noen av de mest sentrale reindriftsområdene i Norge.</p>
<p><em type="bold">- NVEs håndtering av denne konsesjonssøknaden gjør at Sametinget er avskåret fra å si sin mening i denne saken. Dette bryter med prinsippene i konsultasjonsavtalen mellom Sametinget og staten. Sametingsrådet anser dette som uakseptabelt og vi vil be om konsultasjoner med Olje- og energidepartmentet om saken, uttaler sametingsråd Vibeke Larsen avslutningsvis. </em></p>
<p><em type="bold">Kontaktperson: </em></p>
<p>Rådsmedlem Vibeke Larsen , tlf. 941 30 116</p>
<p type="title">Informanter til samiske bygninger</p>
<p><em type="bold">Høsten 2011 startet Sametingets administrasjon opp et større registreringsprosjekt av samiske bygninger. Arbeidet er satt i gang samtidig i Finnmark og i det sørsamiske området. Prosjektet skal identifisere, registrere og tilstandsvurdere automatisk fredete og litt nyere samiske bygninger for innlegging i kulturminnedatabasen Askeladden. </em></p>
<p><em type="bold">Ett savn </em></p>
<p><em type="bold">- Det samiske bygningsvernet har savnet en slik oversikt og kunnskap i lengre tid. Når bygningene ikke er registrert, og alderen, antallet og tilstanden er ukjent, har det nærmest vært umulig å følge opp kulturminnearbeide, noe prosjektet vil kunne avhjelpe noe, sier prosjektleder Mia De Coninck. </em></p>
<p>Gjennom det 3-årige prosjektet <span type="quote">"registrering og identifisering av samisk bygninger"</span> ønsker man å få registrert flest mulig samiske bygninger som er automatisk fredet i hele Norge, dvs. bygninger eldre enn 100 år jfr. kulturminnelovens § 4.2, samtidig som prosjektet også vil registrerer samiske bygninger som i den nærmeste framtid vil passere 100 års grensen.</p>
<p>(Kulturminnelovens § 4 andre ledd: 'Alle samiske kulturminner som er eldre enn 100 år er automatisk fredet'.)</p>
<p><em type="bold">Synliggjøre samisk kultur </em></p>
<p>Formålet med prosjektet er å sette fokus på det å sikre verdier og å hindre forfall av samiske bygninger. Et annet mål for prosjektet vil også være bevisstgjøre lokalsamfunn og eiere av samiske bygninger, samt å synliggjøre samisk kultur og identitet lokalt. Videre vil tilskuddsmidler til bygningsvern og kunnskapen om samiske bygninger kunne øke.</p>
<p><em type="bold">Behov for informanter </em></p>
<p>En viktig del av prosjektet vil være å gjøre forundersøkelser for slik å komme fram til de områdene der samiske hus kan finnes. Derfor oppfordrer vi at de som har opplysninger om gamle samiske bygninger tar kontakt med prosjektleder Mia De Coninck eller prosjektmedarbeider Elin Kristina Jåma. Det vil også bli tatt kontakt med eiere av samiske bygninger hvor det vil bli lagt vekt på informasjonsformidling rundt prosjektet og rundt kulturminneloven.</p>
<p><em type="bold">Hvor mange samiske bygninger i Norge? </em></p>
<p>I forkant av prosjektet er det anslått at det kunne være ca 1800 fredete samiske bygninger i Norge, med ca 800 som i løpet av 20 år ville passere 100 års alder. Det må understrekes at disse tallene bygger på anslag. Det er ikke regnet inn tapet av bygninger i disse anslagene.</p>
<p>Kriterier for hva som kan regnes som samiske bygninger er utarbeidet i Sametingets forvaltningsplan, Vern og forvaltning av samiske byggverk 2003. Det viktigste kriteriet er at bygningene står i en samisk kulturell og historisk sammenheng.</p>
<p>Etter befaringen vil de samiske bygninger bli lagt inn i den landsdekkende kulturminnebasen Askeladden, og historiene rundt de samiske bygninger vil bli nedskrevet.</p>
<p>Finansieringen skjer over Riksantikvarens budsjett via Kunnskapsløftet over 3 år.</p>
<p><em type="bold">Kontaktinformasjon: </em></p>
<p>Prosjektleder Mia De Coninck, tel. 78 47 40 23, e-post: mia.de.coninck@samediggi.no</p>
<p xml:lang="sme">Prosjektmedarbeider Elin Kristina Jåma, tel. 78 47 40 34, e-post: elin.kristina.jama@samediggi.no</p>
<p type="title">Truer sjølaksefisket</p>
<p><em type="bold">-Miljøverndepartementet truer sjølaksefisket ved ikke å følge opp forslaget til nye fisketider som ville gitt sjølaksefiskerne håp om en fremtid, sier Sametingsråd Marianne Balto. Dagens fisketider opprettholder hverken det tradisjonelle samiske næringsfisket eller sikrer laksefisket som kulturbærer, sier Balto. </em></p>
<p>Arbeidsutvalget som består av elve- og sjølaksefiskere, Sametinget, FEFO, Direktoratet for naturforvaltning og fylkesmennene i Troms og Finnmark har foreslått nye fisketider for Nord-Troms og Finnmark. Bakgrunnen for utvalgets forslag er at det i årevis har vært diskusjon rundt laksefiskereguleringene. Sjølaksefiskerne har de siste årene fått sitt fiske kraftig innskrenket.</p>
<p><em type="bold">- I departementets konklusjon er det sjølaksefiskerne som taper. Dette kan vi ikke gå med på når vi vet hvor presset næringen er, og hvor mye som kreves av nettopp sjølaksefiskerne i det videre arbeidet med laksereguleringene, sier Marianne Balto. </em></p>
<p>Sametinget og de andre involverte partene har brukt store ressurser på dette arbeidet. Arbeidsutvalget klarte å komme frem til både et konkret reguleringsforslag for 2012 og til en langsiktig strategi. Utvalget har tatt hensyn til den kunnskapen som finnes, både biologisk kunnskap og tradisjonell kunnskap, laksen og folket som er avhengige av den. I oppfølgingen av arbeidet opplever Sametinget at enigheten likevel ikke blir fulgt opp.</p>
<p><em type="bold">-Sametinget har gjort grundige vurderinger i denne saken og jeg har gjennom konsultasjonsprosessen med Miljøverndepartementet ikke blitt forelagt noen argumenter som skulle tilsi at det er nødvendig å avvike fra forslaget. Jeg er rystet over departementets fremgangsmåte i denne saken, avslutter rådsmedlem Marianne Balto. </em></p>
<p><em type="bold">Kontaktperson: </em></p>
<p>Sametingsråd Marianne Balto , tlf. 480 63 358</p>
<p>Rådgiver Liss-Ellen Ramstad, tlf. 958 09 451</p>
<p type="title">Tilbakeføring av samisk kulturarv</p>
<p><em type="bold">Over to tusen samiske historiske gjenstander bør tilbakeføres til de samiske museene. Det foreslår en utredning som er gjort for Sametinget. </em></p>
<p>Sametingsrådet har vedtatt forslagene som kommer fram i utredninga <em type="bold">Bååstede – tilbakeføring av samisk kulturarv , </em>der samiske gjenstander som ligger på Norsk Folkemuseum skal tilbakeføres til de seks museene under Sametingets forvaltning. </p>
<p>Norsk Folkemuseum vedtok i 2007 at samiske gjenstander kan tilbakeføres til Sametingets forvaltning. Seinere sluttet Kulturhistorisk museum, som er juridisk eier av en del av denne samlingen, seg til dette vedtaket. Nå har en arbeidsgruppe, bestående av representanter fra de involverte institusjonene, levert en utredning som foreslår å tilbakeføre deler av den samiske samlingen til de seks museene under Sametingets forvaltning.</p>
<p><em type="bold">4500 gjenstander </em></p>
<p>Av den nesten 4500 store samlingen av samiske gjenstander tas det sikte på å føre tilbake ca 2000 gjenstander til de samiske museene. Før en tilbakeføring kan finne sted må gjenstandenes historikk samles, deretter må de konserveres, pakkes og flyttes. Dette er en tids- og kostnadskrevende prosess. I tillegg stilles det en del museumsfaglige krav til tilfredsstillende magasin- og utstillingsforhold. Per i dag er det ingen av de samiske museene som oppfyller kravene til magasiner og utstillingslokaler, derfor blir det nødvendig med en oppgradering av disse.</p>
<p><em type="bold">- De samiske museene kan ikke dekke tilbakeføringene og derfor er det viktig at staten sammen med regionale og lokale myndigheter sikrer finansieringen av denne tilbakeføringen. Staten er, i følge norsk lov, nasjonale målsetninger </em><em type="bold">og internasjonale konvensjoner </em><em type="bold">, forpliktet til å sikre at samene kan forvalte sin egen kulturarv. Sametinget, Norsk Folkemuseum og Kulturhistorisk museum må i samarbeid framforhandle finansieringsløsningen overfor norske myndigheter, sier rådsmedlem Vibeke Larsen. </em></p>
<p><em type="bold">Kan starte i 2016 </em></p>
<p>Arbeidet med tilbakeføringa forventes å være klar i 2016. Intensjonen er at publikum kan se sin samiske kulturarv utstilt ved følgende samiske museer: Saemien Sijte, Snåsa, Árran lulesamiske senter/pitesamisk museum, Tysfjord/Beiarn, Várdobáiki samiske senter, Evenes, Senter for nordlige folk, Kåfjord, Tana og Varanger museumssiida, Nesseby og RiddoDuottarMuseat, Karasjok.</p>
<p><em type="bold">-I samisk sammenheng representerer Bååstede et nytt kapittel når det gjelder ansvar for forvaltingen av samisk kulturarv. Vi tror det er interesse for saken både i museumsmiljøene i Norge, Norden og internasjonalt, og at utredninga kan vise hvordan og hvorfor en tilbakeføring bør gjennomføres, avslutter Vibeke Larsen. </em></p>
<p><em type="bold">Kontaktperson: </em></p>
<p>Rådsmedlem Vibeke larsen, + 47 941 30 116 eller vibeke.larsen@samediggi.no</p>
<p xml:lang="sme">Rådgiver Sissel Ann Mikkelsen, + 4778 48 42 56, sissel.mikkelsen@samediggi.no</p>
<p>* Bååstede betyr <em type="italic">tilbake </em>på sørsamisk </p>
<p>Rapporten kan leses her:</p>
<p type="title">Kritisk til utvinning av oljesand</p>
<p><em type="bold">Visepresident Laila Susanne Vars møtte Francois Paulette, høvding i Dene Nation, den 10. mai på Diehtosiida. Francois Paulette er på besøk i Norge og har ønsket å møte Sametinget for å be om støtte til å stoppe Statoils engasjement i oljesandsutvinning i Canada. </em></p>
<p>På møtet deltok også sametingsrepresentant og medlem av Samisk parlamentarisk råd, Aili Keskitalo. Samisk kirkeråd, WWF og Greenpeace følger Francios Paulette på hans turne.</p>
<p>Francois Paulette har i flere år engasjert seg for å sette fokus på tjæresandsvirksomheten i Alberta, Canada. Han er høvding i en canadisk indianerstamme og uttrykte glede over å få møte Sametinget. Han fortalte om virkningene som oljesandsutvinningen har for deres område og folk.</p>
<p><em type="bold">- Sametingsrådet er svært kritisk til miljøkonsekvenser av oljesandutvinning, der tungmetaller og andre miljøgifter frigis og belaster grunnvann og elveløp i økologisk svært sårbare områder med de konsekvenser det åpenbart synes å ha på fisk, dyr og mennesker i området. I tillegg er dette elver som har sitt utløp i arktis, der akkumulerte miljøgifter i næringskjeden er veldokumentert, uttaler visepresident Laila Susanne Vars. </em></p>
<p>Ressursen av oljesand dekker et område på størrelse med 1/3 av Norges landareal og selv om ødeleggelsene allerede nå er store, er det bare ca 2 % av ressursen er utvunnet hittil.</p>
<p>Francois Paulette er fra området der bl.a Statoil driver sin oljesandutvinning. Paulette ønsker å synliggjøre skadene virksomheten påfører urfolk i området og har et ønske om at det norske oljeselskapet Statoil trekker seg ut. Paulette ba om hjelp fra Sametinget for å påvirke Statoil til å avslutte sin oljesandsvirksomhet i Alberta, Canada.</p>
<p><em type="bold">Solidaritet og samarbeid </em></p>
<p><em type="bold">- Sametinget er meget opptatt av å samarbeide med andre urfolk og Sametingsrådet aksepterer ikke at Statoil gjennomfører prosjekter i urfolksområder uten å innhente forhåndsinformert samtykke fra de berørte urfolk. Dette har etter vår kjennskap ikke skjedd i oljesandprosjektet Alberta, Canada. Vi kommer til å følge opp denne saken umiddelbart i forhold til Statoils eiere, forsikrer visepresident Vars. </em></p>
<p>Visepresident Vars påpeker avslutningsvis at Statoil er forpliktet til å overholde Norges folkerettslige forpliktelser overfor alle verdens urfolk, ikke bare samene, når norske selskaper driver virksomhet i andre land.</p>
<p><em type="bold">Kontaktperson: </em></p>
<p xml:lang="sme">Visepresident Laila Susanne Vars , tlf. 977 54 102</p>
<p type="title">Røyrvik kommune taper igjen</p>
<p><em type="bold">Da statsbudsjettet for 2012 ble lagt fram i oktober 2011 var det klart at Røyrvik kommune i Nord-Trøndelag ikke ble bevilget midler for innlemmelse i det samiske språkforvaltningsområde. 15.mai ble revidert budsjett lagt fram og atter en gang ble Røyrvik bortprioritert. </em></p>
<p><em type="bold">- Sametinget er svært skuffet over at Røyrvik kommune i Nord-Trøndelag heller ikke nå kommer med i forvaltningsområdet for samisk språk, spesielt siden Regjeringen har uttalt at de har fokus på samisk språk og kultur, uttaler sametingsråd Ellinor Marita Jåma. </em></p>
<p>Røyrvik kommune har hatt en prosess over flere år mot å øke tjenestetilbudet innenfor samisk språk og kultur. Et av tiltakene som er enstemmig vedtatt av kommunen er at de ønsker å innlemmes i forvaltningsområdet for samisk språk.</p>
<p><em type="bold">- Statsråd Rigmor Aasrud sier selv i en pressemelding at sørsamisk er et sårbart språk. Et fint tiltak for å styrke og bevare språket hadde vært å latt Røyrvik bli innlemmet i forvaltningsområdet. Fine ord har ingen verdi så lenge det ikke vises på budsjettene. Nå kan vi bare håpe de gjør ord til handling og bevilger penger til Røyrvik på statsbudsjettet for 2013, uttaler rådsmedlem Jåma avslutningsvis. </em></p>
<p><em type="bold">Kontaktperson: </em></p>
<p xml:lang="sme">Rådsmedlem Ellinor Marita Jåma , tlf. 916 13 460</p>
<p type="title">Ønsker innspill</p>
<p><em type="bold">Sametingsrådet er i gang med sametingsmelding om samisk språk og ønsker i den forbindelse gode innspill og forslag fra språkmiljøer om fremtidig samisk språkpolitikk. Som et ledd i dette arbeidet inviterer Sametinget til åpne møter over store deler av landet. </em></p>
<p>Sametingsrådet ser det som svært viktig at det samiske samfunnet inkluderes i arbeidet med den fremtidige språkpolitikken og håper at denne muligheten benyttes.</p>
<p><em type="bold">- Vi ønsker dine tanker og innspill om språk og språkutvikling. Samisk språk står ovenfor en rekke utfordringer, og det er viktig at det utarbeides gode strategier for å imøtekomme de ulike behovene man har i samfunnet, sier rådsmedlem Ellinor Marita Jåma. </em></p>
<p>Sametingsmelding om samisk språk vil være Sametingets verktøy i den videre arbeidet for styrking og utvikling av samisk språk, og det er derfor viktig at det kommer gode innspill til arbeidet med meldingen.</p>
<p><em type="bold">- Fremtiden for samisk språk er avhengig av at det finnes brukere av språket samtidig som brukerne har mulighet til å bruke sitt språk i ulike sammenhenger. Språklig utvikling vil være nødvendig i arbeidet med å styrke og bevare språket, og det vil være svært avgjørende at Sametinget og andre aktørers rolle og myndighet i språkpolitikken avklares, utdyper rådsmedlem Ellinor Marita Jåma. </em></p>
<p>Jåma påpeker videre at utfordringene er store til tross for at man de siste tiårene har sett en positiv utvikling.</p>
<p><em type="bold">- Det vil være av stor betydning at Sametinget utarbeider mål og strategier for den videre utviklingen av samisk språk, uttaler rådsmedlem Ellinor Marita Jåma avslutningsvis. </em></p>
<p><em type="bold">Møtene vil finne sted på følgende plasser: </em></p>
<list><p type="listitem">Tana 21.5.2012 kl 14.00 på Tana miljøbygg.</p>
<p type="listitem">Kautokeino 22.5.2012 kl 14.00 på Diehtosiida, auditoriet Sàhkaskàidi.</p>
<p type="listitem">Lavangen 23.5.2015 kl. 14.30. Møtet blir på Fjellkysten Gjestehus.</p>
<p type="listitem">Trones 29.5.2012 kl 18.00 på hotell Namsskogan.</p>
<p type="listitem">Røros 31. 5. 2012 kl 18.00 på Storstuggu.</p>
</list><p><em type="bold">Kontaktperson: </em></p>
<p xml:lang="sme">Rådsmedlem Ellinor Marita Jåma , tlf. 916 13 460.</p>
<p type="title">Krever hastetiltak</p>
<p><em type="bold">Med bakgrunn i de stadige reinpåkjørslene på Nordlandsbanen har Sametingsrådet bedt om et møte med Samferdselsdepartementet og statsråd Magnhild Meltveit Kleppa. Møte finner sted i Oslo, mandag 21.mai. </em></p>
<p><em type="bold">- Det blir hvert år drept uakseptabelt mange rein langs Nordlandsbanen og vi er meget bekymret for reindrifta i området om det ikke blir igangsatt hastetiltak på strekningen. Jernbaneverket er på statsbudsjettet tildelt hele 60 millioner til å minke viltpåkjørsler. Det er på tide at disse pengene brukes, uttaler sametingsråd Ellinor Marita Jåma. </em></p>
<p>Sametinget er enig med reindrifta i området og Fylkesmannen i Nordland, Hill Marta Solberg, om at tiltak må komme i form av gjerder, noe som har vist seg svært effektivt i Sverige. </p>
<p><em type="bold">- Trafikkverket i Sverige har anslått at gjerder med årlig vedlikehold reduserer reinpåkjørsler med om lag 80 prosent. Det er pr. dags dato gjerdet inn en jernbanestrekning på 126 mil i Sverige, jeg ser dermed ikke hvorfor Norge ikke klarer å gjerde inn en strekning på under 70 mil, uttaler sametingsråd Ellinor Marita Jåma. </em></p>
<p><em type="bold">Et samfunnsproblem </em></p>
<p><em type="bold">- Reinpåkjørsler langs Nordlandsbanen er et samfunnsproblem som vi må få bukt med fortest mulig. Ikke bare forårsaker påkjørslene store dyrelidelser og massive økonomiske tap for reindrifta, men også en stor helsemessige belastningen for reindriftsutøverne som ser at livsgrunnlaget bokstavelig talt meies ned av tog, uttaler sametingsråd Ellinor Marita Jåma. </em></p>
<p>Jåma understreker at ulykkene på Nordlandsbanen oppleves som svært belastende for den enkelte reineier, som i tillegg til å måtte takle selve ulykken – både psykisk og økonomisk, også ofte blir framstilt som ansvarlig for ikke å ha greid å holde reinen unna jernbanen.</p>
<p><em type="bold">- Sametingsrådet anser situasjonen nå som uholdbar og vi vil derfor be Samferdselsdepartementet og Jernbaneverket sette i gang strakstiltak for å få på plass gjerder langs Nordlandsbanen. Dette er etter vår mening et ansvar som staten må ta, uttaler sametingsråd Ellinor Marita Jåma. </em></p>
<p>Jåma påpeker avslutningsvis at det i Nasjonal Transportplan legges opp til en oppjustering av linjenettet for å få mer gods- og persontrafikk på Nordlandsbanen.</p>
<p><em type="bold">- Økt trafikk, uten oppsetting av gjerder, vil kun føre til flere reinpåkjørsler. Dette vil igjen si større tap for reindrifta og økte erstatningsutbetalinger fra staten. En burde nå stille spørsmålet om det fra et samfunnsøkonomisk perspektiv ikke er bedre å bruke midler på gjerder, enn på erstatning, uttaler rådsmedlem Ellinor Marita Jåma. </em></p>
<p><em type="bold">Kontaktperson: </em></p>
<p xml:lang="sme">Rådsmedlem Ellinor Marita Jåma , tlf. 916 13 460</p>
<p type="title">Minneord til Nils Jernsletten</p>
<p><em type="bold">- Det er med sorg Sametinget har mottatt budskapet om at Nils Jernsletten har gått bort, uttaler sametingspresident Egil Olli. </em></p>
<p>Nils Jernsletten, også kjent som Juho-Niillas, var en sentral skikkelse i utviklingen av samisk språk, kultur og samfunnsliv. Jernsletten har tilføyd det samiske samfunnet unike bidrag gjennom hans mangeårige politiske virke på Sametinget, sitt eksepsjonelle arbeid i utviklingen av samisk organisasjonsliv og ikke minst innenfor akademia.</p>
<p>Nils Jernsletten virket som representant på Sametinget, som medlem i Samerettsutvalget, som leder i Samisk Kirkeråd – og ikke minst som en banebryter innenfor samisk akademia der han i 1990 ble utnevnt som den første professoren i samisk språk. På samekonferansen i Honningsvåg i 2004 mottok Jernsletten Samerådets ærespris for sitt engasjement. I 2005 utnevnte Kongen Harald V Nils Jernsletten til kommandør av Den Kongelige Norske St. Olavs Orden for hans samfunnsnyttige virke.</p>
<p><em type="bold">– Det er et varmt og samfunnsengasjert menneske som nå har gått bort. På vegne av Sametinget og det samiske samfunnet vil jeg rette en stor takk for alt det han har utrettet, nå er våre tanker hos hans familie og nærmeste, sier Sametingspresident Egil Olli. </em></p>
<p><em type="bold">Sametinget lyser fred over hans minne. </em></p>
<p type="title">Samisk barnehagetilbud for alle</p>
<p>Kronikk av Sametingspresident Egil Olli.</p>
<p>Kan et samisk barnehagetilbud for alle være med på å få flere samiske språkbrukere? Sametingsrådet holder på å utforme en sametingsmelding om samisk barnehagetilbud som skal vedtas av Sametingets plenum i februar 2013. Meldingen skal synligjøre Sametingets rolle og vår politikk på barnehageområdet, og vi ønsker å skape debatt om prinsipielle spørsmål i forhold til samisk barnehagetilbud.</p>
<p>Sametinget vil fremme en politikk som vil styrke barnehagenes viktige rolle i samiske barns oppvekst. Barnehagene har betydning for barns utvikling med tanke på språk- og kulturlæring og identitetsutvikling. Barnehagene er en av de viktigste arenaer for å videreføre det samiske språket og den samiske kulturen. Derfor er satsing på barnehagene avgjørende for at det samiske samfunn skal utvikles i tråd med det samiske folks egne visjoner, verdier og prinsipper. Sametinget vil med meldingen sette fokus på at det gis et samisk barnehagetilbud til alle som måtte ønske det. Sametinget vil sikre at barnehagene har nok midler til å gi et slikt tilbud med god kvalitet.</p>
<p>Det barnehagetilbudet som i dag gis til samiske barn har store variasjoner. Det kan varieres fra tilbud til samiske barn i barnehager med hovedvekt på samisk språk til norskspråklige samiske barn som får tilbud i norske barnehager. Med samisk barnehage menes en barnehage som har vedtektsfestet at barnehagedriften bygger på samisk språk og kultur. Barnehagen skal styrke barns identitet som same ved å fremme bruken av samisk språk og ved å formidle samisk kultur. Barnehagen ledes av samisk pedagogisk personale. Videre skal sentrale elementer fra samisk barneoppdragelse ivaretas både i arbeidsmåte og hverdagsliv. Barnehagens tilbud må organiseres slik at barn tas med i ulike arbeidsprosesser og får delta i kulturelle og sosiale virksomheter.</p>
<p>I barnehager som har samiske barn utenfor samisk distrikt, har foreldre og barn rett til å forvente at barnehagens personale har kjennskap til og vektlegger den samiske kulturen som en del av innholdet. Dette innebærer, i henhold til FNs barnekonvensjon og barnehageloven, at samiske barn opplever tilbudet som et inkluderende læringsmiljø, der det er samisktalende personale som bruker samisk språk i samhandling med barnet. Dette må skje på en faglig tilpasset måte i tråd med barnets tospråklige utvikling og individuelle forutsetninger.</p>
<p>Sametinget vil jobbe for at samiske barn får en individuell rett til et samisk barnehagetilbud. Det handler om barns rett til medvirkning og til selvbestemmelse. Barnehagen skal sikre at barna får en tospråklig utvikling, slik at deres samiske språk og samiske kulturelle innhold styrkes. Barnehageloven fastslår at barnehagen i samarbeid og forståelse med hjemmet ivaretar barnas behov for omsorg og lek, og fremmer læring og danning som grunnlag for allsidig utvikling. Språkarbeid i barnehagen krever stor innsats av både personalet og foreldre.</p>
<p>Det samiske samfunnet står ovenfor store utfordringer når det gjelder rekruttering av samiskspråklige ansatte. For å kunne videreutvikle barnehagene som et lærende organ og oppfylle krav til utdanning etter barnehageloven er det en viktig utfordring å få flere samiske personer med pedagogisk kompetanse til barnehagene. Pedagogisk personale og andre samisktalende ansatte er grunnpilarer i fremtidens barnehager.</p>
<p>Språkstimulering er et av barnehagens viktigste oppgaver. Språkopplæringen har i mange tilfeller vist seg ikke å være tilfredsstillende. Mangel på ressurspersoner og fagpersonell med kompetanse i samisk språk gjør språkopplæringen mangelfull. For at bevaring og utvikling av det samiske språket skal skje, kan ikke samiskopplæringen i barnehagen skje tilfeldig. Man må få flere foreldre til å velge samisk for sine barn slik at det da også blir naturlig å følge opp med samisk i grunnopplæringen på skolen. Sametingets språkpolitikk vil sikre mangfoldet og variasjonene i det samiske språket. Både barn som har samisk som morsmål, barn med samisk som andrespråk og norsktalende barn må få muligheter til et samisk barnehagetilbud. Barnehagen blir da en arena der både norskspråklige barn tilegner seg samisk og der samiskspråklige barn utvikler det samiske språk.</p>
<p>En av de store utfordringene er at vi må få flere samiske språkbrukere. Som en minoritet er samene avhengig av at språket og kulturen støttes og utvikles. Ved å satse på et samisk barnehagetilbud også til norske barn vil dette styrke selvfølelsen til de samiske barna. Det vil kunne løfte språkets status ved at også norske barn kan bli kjent med og tilegne seg samisk språk og kultur i barnehagen. På sikt vil det bidra til at den samiske befolkning kan sikre sitt språk, sin kultur og sitt samfunnsliv.</p>
<p><em type="bold">Egil Olli </em><em type="bold">Sametingspresident </em></p>
<p type="title">Bred satsning på samisk språk</p>
<p><em type="bold">Sametingsrådet har behandlet språksøknader for 2012. Det komm inn søknader for nærmere 16 millioner kr, mens budsjettrammen var på ca 9 mill. - Sametingsrådet er svært fornøyd med at så mange har søkt om midler til ulike språkprosjekter, og dette viser et stort engasjement rundt styrking og utvikling av de samiske språkene, uttaler sametingsråd Ellinor Marita Jåma. </em></p>
<p><em type="bold">- Siden søknadsmassen var så stor, har det vært en tøff jobb å prioritere blant mange gode søknader. Sametingsrådet har sett det som viktig å prioritere tiltak som bidrar til aktiv bruk av de samiske språkene, og tiltak som spesielt kommer barn og unge til gode, utdyper sametingsråd Jåma videre. </em></p>
<p><em type="bold">Fokus på sørsamisk språk og lulesamisk språk </em></p>
<p>Sametingsråd Ellinor Marita Jåma synes det er svært gledelig at det kom inn søknader om midler til språkarbeid fra de fleste områder i Sapmi.</p>
<p><em type="bold">- Sametingsrådet har fokus på sørsamisk språk og lulesamisk språk. Det er derfor gledelig at stadig flere søknader kommer fra sørsamisk og lulesamisk område, uttaler rådsmedlem Jåma. </em></p>
<p><em type="bold">Bruk av ny teknologi for å fremme og styrke samisk språk </em></p>
<p>I år at det er gitt tilskudd til flere prosjekter som skal utvikle apps (applikasjoner) for alle 3 samiske språk som kan brukes på mobiltelefoner og nettbrett. Med applikasjonene på mobilen og lesebrettet kan man lære seg nye ord og teste seg selv i samisk språk.</p>
<p><em type="bold">- Sametingsrådet ser viktigheten av å ta i bruk ny teknologi for å styrke og bevare de samiske språkene. Applikasjoner som brukes til språkopplæring har vist seg å være populære verktøy. At det nå skal utvikles applikasjoner for samiske språk er noe vi gledelig støtter, sier sametingsråd Ellinor Marita Jåma. </em></p>
<p>Det er også gitt støtte til å utvikle lydordliste-applikasjoner, disse er på norsk og sørsamisk, norsk og lulesamisk og norsk og nordsamisk. Ordlistene skal lages for mobiltelefon og nettbrett, og de er tilpasset flere grupper. Disse vil være til hjelp for de som vil lære seg samisk. Ordlistene innholder ord og betydningen av ord. Kan også brukes til hjelp for rettskrivning på alle 3 samiske språk.</p>
<p><em type="bold">Språkarenaer og språkleire </em></p>
<p>I år som i fjor er det søkt om midler til nybegynnerkurs i samisk, videregående kurs, språkbad og språkleir som er tilpasset både unge og voksne.</p>
<p>Det har også blitt tildelt midler til ulike søknader som har som mål å fremme de samiske språkene på flere og nye språkarenaer.</p>
<p><em type="bold">- Språkarenaer er en viktig del av arbeidet med å styrke og utvikle de samiske språkene. Barn, unge og voksne har behov for arenaer hvor språket høres, og brukes, særlig gjelder dette i områder hvor språket har stått svakt. Sametinget har hatt språkbad og språkleir som prioriterte områder innenfor språk og det er gledelig å se at stadig flere søker om støtte til denne typen leire. Denne typen tiltak har vist seg å gi god effekt og Sametingsrådet er derfor svært fornøyd med økningen av søknader, uttaler sametingsråd Ellinor Marita Jåma avslutningsvis. </em></p>
<p><em type="bold">Kontaktperson: </em></p>
<p xml:lang="sme">Rådsmedlem Ellinor Marita Jåma , tlf. 916 13 460.</p>
<p type="title">Sametinget møtte Olje- og energidepartementet</p>
<p><em type="bold">Olje- og energidepartementet vil sammen med Sametinget konsultere om løsninger med hensyn til utbyggingen av 420 kv-linja fra Ofoten til Hammerfest. </em></p>
<p>Torsdag 31. mai møtte sametingsråd Vibeke Larsen Olje- og energidepartementet ved statssekretær Eli Blakstad. Bakgrunnen for møtet var dialog mellom Sametinget og Regjeringen i energipolitiske saker, hvordan forbedre og sikre at fremtidig energipolitikk tar hensyn til samiske interesser. En av hovedsakene for møtet var den mye omtalte 420 KV-linja fra Ofoten/Balsfjord til Hammerfest.</p>
<p><em type="bold">- Vi så det som nødvendig å løfte denne saken til departementet fordi Norges vassdrags- og energidirektorat i sin innvilgelse av konsesjon desverre ikke har tatt hensyn til samiske interesser. Jeg er glad for at Olje- og energidepartementet viste forståelse for vår bekymring, og at vi nå sammen skal konsultere fram løsinger til det beste for alle parter, sier sametingsråd Vibeke Larsen. </em></p>
<p>Sametinget og Olje- og energidepartementet ble enige om konsultasjoner og at departementet skal avvente vedtak til Sametinget har behandlet saken i plenum. Kraftlinjen fra Ofoten til Hammerfest er 513 kilometer lang og går gjennom 14 kommuner i tradisjonelle samiske områder der vi også har over 30 reinbeitedistrikt.</p>
<p><em type="bold">- Når så store inngrep skjer i samiske områder er det viktig at alle aspekter ved saken er blitt belyst, og at en eventuell utbygging skjer med tilbørlig hensyn til samiske interesser. Jeg er veldig glad for den imøtekommenheten departementet viser i denne saken og håper på et godt samarbeid med departementet også i andre saker i tiden fremover, avslutter sametingsråd Vibeke Larsen. </em></p>
<p><em type="bold">Kontakt: </em></p>
<p>Sametingsråd Vibeke Larsen , tlf. 94130116.</p>
<p>Les også: Uakseptabelt av NVE</p>
<p type="title">Oppfordrer til et nasjonalt klimaforlik</p>
<p><em type="bold">Sametingsrådet erkjenner at klimatrusselen er reell og at menneskeskapte klimaendringer er en av vår tids største utfordringer. Stortinget har hatt pågående forhandlinger om et bredt klimaforlik. 1.juni ble forhandlingene brutt. </em></p>
<p><em type="bold">- Jeg beklager at det er brudd i klimaforhandlingene på Stortinget. Norge har behov for et bredt klimaforlik som meisler ut et offensivt utgangspunkt for effektive klimatiltak og som sikrer konsensus omkring den fremtidige finansieringen av disse tiltakene. Det fortjener våre kommende generasjoner, uttaler sametingsråd Vibeke Larsen. </em></p>
<p>Klimaendringer angår urfolk i aller høyeste grad fordi urfolk ofte lever nært naturen og således i fronten av klimaendringene. Dette gjelder særskilt for urfolk i Arktisk der klimaendringene skjer raskest.</p>
<p><em type="bold">- Klimaendringene er et globalt problem, og det er opp til verdens ansvarlige ledere til å få på plass internasjonale avtaler som gjør at kloden kan håndter de dramatiske klimaendringene som nå oppleves, uttaler sametingsråd Larsen. </em></p>
<p>Rådsmedlem Vibeke Larsen påpeker videre at det samtidig må gjøres en rekke tiltak nasjonalt for å få ned utslippene av klimagasser og skape teknologiutvikling som gjør at fremtiden blir et lavslippssamfunn.</p>
<p><em type="bold">- Jeg oppfordrer Stortingspartiene til å gå tilbake til forhandlingsbordet med et reelt formål om å oppnå enighet om et ambisiøst klimaforlik, sier rådsmedlem Vibeke Larsen avslutningsvis. </em></p>
<p><em type="bold">Kontaktperson: </em></p>
<p>Rådsmedlem Vibeke Larsen , tlf. 941 30 116</p>
<p type="title">Sametinget styrker laksebreveiernes rettigheter</p>
<p><em type="bold">Ved å legge rettighetsbestemmelsen fra den gamle Tanaloven av 1888 inn i finnmarksloven styrkes lakseretten. </em></p>
<p>Kronikk av rådsmedlem Marianne Balto</p>
<p>Tanaloven § 1 sier rett og slett hvilken geografisk utstrekning lakseretten gjelder, hvilke kriterier som må være oppfylt før lakserett foreligger og hvem som kan ha denne retten. Dette tilsvarer nøyaktig innholdet i forslaget til ny § 28 i finnmarksloven. Dette innebærer en fullt ut reell anerkjennelse av de eksisterende rettighetene til laksebreveierne. I tillegg styrkes retten ved at en slik lovstruktur tydeliggjør rettsgrunnlaget da finnmarksloven § 3 <span type="quote">”Forholdet til folkeretten”</span> og § 5 <span type="quote">”Forholdet til bestående rettigheter”</span> også vil gjelde for fisket i Tanavassdraget.</p>
<p>Jeg understreker at en slik lovendring på ingen måte kan forstås som å svekke eksisterende rettigheter, tvert i mot. Hvis laksebreveierne eller Tanavassdragets Fiskeforvaltningen (TF) mener dette, har de enten misforstått saken eller fått dårlig juridisk rådgivning.</p>
<p>Jeg vet at Tanaloven oppleves som svært viktig blant laksebreveierne. Lakseretten i Tanavassdraget eksisterer likevel ikke på grunn av en lov. Lakseretten eksisterer på et selvstendig rettsgrunnlag. Retten har oppstått på bakgrunn av det fisket lokalbefolkningen har ment har vært riktig og faktisk har utøvd gjennom lang tid.</p>
<p>Jeg har forståelse for at laksebreveierne er urolig når lovspørsmålet tas opp. Derfor har det også vært viktig for meg å ha kontakt med de berørte partene underveis i prosessen. Jeg kjenner meg ikke igjen i bildet som i det siste er tegnet i media om at Sametinget har gått med på å oppheve Tanaloven bak ryggen på de berørte parter.</p>
<p>Jeg hadde blant annet et eget møte i Karasjok da denne prosessen startet tilbake i 2010 med laksebreveiernes organisasjon (LBT), Tana kommune, Karasjok kommune og representant fra stangfiskeorganisasjonen i Tana. Sametinget overvar TFs styremøte 28. – 29. juni 2011 i Tana, der dette spørsmålet ble drøftet med styret. Både LBT og TF har fått tilsendt lovproposisjonen med foreslått endring i finnmarksloven og organisasjonene har gitt relativt omfattende tilbakemeldinger på denne. Sametinget oversendte i tillegg sin vurdering av saken til TF 12.12.2011.</p>
<p>Sametinget er dermed svært godt informert om berørte parters syn. Sametinget har likevel tatt en selvstendig vurdering av saken og har falt ned på en konklusjon som ikke er i tråd med LBT og TFs ønske om å beholde Tanaloven. Dette er det gode grunner for.</p>
<p>Først og fremst fordi endringen styrker laksebreveiernes rettigheter, slik jeg har vist til over. Jeg er også svært opptatt av at lokalbefolkningens rett til stangfiske lovfestes. I konsultasjonsprosessen konkluderte Sametinget med at det ville være uryddig å fastsette rettighetene til fisket i Tanavassdraget i to ulike lover. Det ville vært svært uheldig om retten til stangfiske hadde blitt lagt inn i finnmarksloven og fått folkerettslig beskyttelse, mens lakseretten fortsatt skulle eksistere i en egen lovgivning uten denne. Når nye lover i tillegg går foran gamle lover kunne dette utløst tvil om vektingen av rettighetene. Å samle dette i finnmarksloven framstår derfor som den lovstrukturelt beste løsningen.</p>
<p>I konsultasjonene om etablering av lokal rettighetsbasert forvaltning av Tanavassdraget var Sametinget opptatt av å følge opp det saklige innholdet i forslagene som Tanautvalget fremmet i sin rapport, også når det gjelder at lakseretten er en prioritert rett i forhold til stangfiske. Ved å legge lovstrukturen slik som foreslått oppstår det ingen tvil om at lakseretten er en prioritert rettighet ved ressurssvikt som vil veie tyngre en både retten til stangfiske og adgang til å fiske for andre.</p>
<p>Rettighetene blir altså ikke borte og bestemmelsen moderniseres og flyttes kun fra en lov til en annen, samtidig som retten til stangfiske lovfestes.</p>
<p>Retten til laksefiske er sentral for lokalbefolkningen. Spørsmålet om den lovstrukturelle endringen er konsultert med Sametinget som er det representative organet. Sametinget har på sin side hatt kontakt med de berørte partene i prosessen. Den foreslåtte endringen i finnmarksloven griper ikke inn i allerede eksisterende rettigheter for lokalbefolkningen. Sametinget ønsker kun å styrke disse rettighetene.</p>
<p><em type="bold">Sametingsråd Marianne Balto </em></p>
<p type="title">Språksentrene er viktige institusjoner</p>
<p><em type="bold">Samiske språksentre er viktige institusjoner. De bidrar til å styrke kompetansen i samisk språk og kultur, skaper språkarenaer, og kan virke identitetsskapende for den samiske befolkningen i sine områder. Det viser en evaluering som Norut Alta – Áltá </em><em type="bold">har gjort for Sametinget. </em></p>
<p>Sametingets mål for språksentrene er at samisk språk skal høres og synes i språksentrenes virkeområde. For å undersøke hvordan de samiske språksentre oppfyller dette målet, har denne evalueringen sett både på forhold innad i hvert språksenter, og på hvordan de samvirker med sine ulike omgivelser og med Sametinget.</p>
<p><em type="bold">10 språksentre </em></p>
<p>Evalueringen omfatter 10 språksentre som har mottatt tilskudd fra Sametinget. Språksentrene er lokalisert til Nesseby, Tana, Porsanger og Alta i Finnmark, Kåfjord, Tromsø og Lavangen i Troms, Evenes og Tysfjord i Nordland og Røros i Sør‐Trøndelag.</p>
<p>De ti samiske språksentrene har oppstått i ulike tidsperioder, og utviklet seg på forskjellige måter i ulike samiske miljø. Noen steder er språksentrene en integrert del av samiske lokalsamfunn, andre plasser er de å regne som <span type="quote">”samiske øyer”</span> i norske majoritetssamfunn. Det betyr også at utfordringene knyttet til å styrke samisk språk er forskjellig fra område til område. Språksentrene har ulike utfordringer både med organisering, økonomiske ressurser og rekruttering av ansatte med språk og lokal kompetanse, viser evalueringen.</p>
<p><em type="bold">Foreslår flere tiltak </em></p>
<p>Norut Alta – Áltá foreslår flere tiltak for å forbedre arbeidssituasjonen i språksentrene. Et av tiltakene er å øke finansieringen av driften og innføre fast finansiering av språkkursene. Det vil gjøre det lettere å rekruttere og beholde ansatte med høy språkkompetanse. Språksentrene vil også kunne legge mer vekt på å samle inn tradisjonell kunnskap som ennå finnes i området. Norut Alta foreslår også at språksentrene blir mer synlig utenfor de samiske miljøene. De kan tilby kurs i samisk språk og kultur til andre målgrupper i sitt område.</p>
<p><em type="bold">Utvikle språksentrene videre </em></p>
<p><em type="bold">-Sametingsrådet vil, i dialog med de ulike språksentrene, se på hvilke muligheter og behov det må taes hensyn til i det videre arbeidet med språksentrenes rolle i fremtiden, sier rådsmedlem Ellinor Marita Jåma. </em></p>
<p><em type="bold">Mer informasjon: </em>Prosjektleder i Norut Alta – Áltá as Vigdis Nygaard. Hun kan treffes på 78 45 71 00 eller rådsmedlem Ellinor Marita Jåma 916 13 460. </p>
<p>Norutrapport_2012_6r.pdf</p>
<p>992,77 kB</p>
<p type="title">Glad for at de nasjonale prøvene i lesing på samisk er utarbeidet</p>
<p><em type="bold">Sametingets visepresident Laila Susanne Vars er glad for at de nasjonale prøvene i lesing på samisk endelig er ferdig utarbeidet. Nasjonale prøver i lesing på samisk er ment for de elevene som har samisk som førstespråk </em></p>
<p>De samiske skolene har måttet vente lenge for å få prøvene også på samisk fordi de var nødvendig å tilpasse rammene for de Nasjonale prøvene til de samiske prøvene og fordi det må lages egne prøver på samisk, man kan ikke bare oversette de norske prøvene. Senter for samisk i opplæringa har utarbeidet prøvene.</p>
<p>I første omgang er de Nasjonale prøvene som tas i bruk høsten 2012 utarbeidet på nordsamisk. På lule- og sørsamisk vil de være klare høsten 2013. Hittil er de elevene som har samisk som førstespråk kun utprøvd i matematikk og engelsk.</p>
<p><em type="bold">- Jeg er glad for at det nå blir mulig å finne ut hvordan skolene har lyktes i å utvikle elevenes grunnferdigheter i lesing på samisk. De nasjonale prøvene er nyttige redskaper for lærerne i utprøving av grunnferdighetene. Resultatene av prøvene kan brukes til å bedre kvaliteten av undervisningen, uttaler visepresident Laila Susanna Vars. </em></p>
<p><em type="bold">Kontaktperson: </em></p>
<p xml:lang="sme">Visepresident Laila Susanne Vars , tlf. 977 54 102</p>
<p type="title">Studenter får mer samisk kulturkunnskap</p>
<p><em type="bold">Visepresident Laila Susanne Vars er tilfreds med at Kunnskapsdepartementet har vedtatt ny forskrift om rammeplan for barnehagelærerutdanning. </em></p>
<p>Gjennom konsultasjoner er Regjeringen og Sametinget blitt enige om at det i den nye barnehagelærerutdanningen skal legges mer vekt på å fremme forståelsen av samisk kultur som en viktig del av den nasjonale kulturen i Norge. Videre skal barnehagelærerne kjenne til urfolks status og deres rettigheter nasjonalt og internasjonalt.</p>
<p><em type="bold">- Det er positivt at fremtidige barnehagelærere får mer kunnskap om de to statskonstituerende folkeslagene i Norge, sier Sametingets visepresident Laila Susanne Vars. </em></p>
<p>Kunnskapsløftet for barnehagelærerstudentene er fulgt opp i merknader til nasjonal forskrift om barnehagelærerutdanningen, og videre i de nasjonale retningslinjene som er førende for hvordan den enkelte institusjon skal implementere dette i sine fagplaner.</p>
<p>Sametingsrådet er tilfreds med at vi gjennom konsultasjonsordningen kan bidra til at flere og flere utdanninger får en forskrift som ivaretar det samiske perspektivet i utdanningene og at det blir nedfelt ved den enkelte utdanningsinstitusjon i deres fag og programplaner. Det er avgjørende i forhold til målet om at alle studenter i Norge skal få den nødvendige kunnskapen om samer som urfolk at barnehagelærerstudentene får både kunnskap og kjennskap til samisk kultur, historie og samfunnsliv.</p>
<p><em type="bold">- Alle barn har rett til likeverdig opplæring. For samiske barn betyr det mye at de får kjennskap til sin egen kultur allerede i barnehagen, og for andre barn er det viktig å få kunnskaper om samiske forhold så tidlig som mulig. Kunnskap er nøkkelen til gjensidig respekt og toleranse, og gjennom kunnskap bygger vi broer mellom kulturene i Norge, sier Sametingets visepresident Laila Susanne Vars. </em></p>
<p><em type="bold">Kontaktperson: </em></p>
<p xml:lang="sme">Visepresident Laila Susanne Vars , tlf. 977 54 102</p>
<p type="title">Samisk språkundersøkelse viser utfordringer</p>
<p><em type="bold">Det er flere unge enn eldre som </em><em type="bold">snakker sørsamisk, viser e </em><em type="bold">tt av funnene i Samisk språkundersøkelse 2012 som Nordlandsforskning AS og Norut Alta – </em><em type="bold">Áltá har gjennomført for Sametinget, </em><em type="bold">Fornyings-, administrasjons- og kirkedepartementet og Kunnskapsdepartementet. </em></p>
<p>For nord- og lulesamisk var det en nedgang i språkferdighetene for mellomgenerasjonen, mens situasjonen også her er noe bedre blant de under 30 år, viser undersøkelsen.</p>
<p>Sametingsråd Ellinor Marita Jåma og fornyings-, administrasjons- og kirkeminister Rigmor Aasrud er glad for at språktiltakene som er satt i gang, har hatt en positiv effekt, spesielt i de sørsamiske områdene.</p>
<p><em type="bold">- Det er fremdeles viktig å fokusere på bevaring, styrking og utvikling av de samiske språkene, sier Jåma og Aasrud. </em></p>
<p><em type="bold">Velger bort samisk </em></p>
<p>Undersøkelsen viser at tre av fem velger å bruke norsk selv om det ville vært mulig å bruke samisk. Største grunn for å velge bort samisk er at man mangler ord og at man synes man ikke snakker samisk godt nok. Det er blitt en vane å velge bort samisk, viser undersøkelsen.</p>
<p>Før i tiden ble samisk snakket overalt, unntatt i skolen. Undersøkelsen viser at i dag er det i stor grad blant de fleste unge bare i barnehage og i skole at det snakkes samisk.</p>
<p>Alle samiske barn har individuell rett til samiskopplæring i skolen. Undersøkelsen viser at en tredjedel av foreldrene oppgir at ungene likevel ikke får den samiskopplæringen som de har krav på. Manglende tilbud i skolene oppgis som den viktigste årsaken til dette.</p>
<p><em type="bold">-Vi må i samarbeid med regjeringen sørge for at kommunene tilbyr samisk undervisning til elevene, slik at vi får flere språkbrukere i fremtiden, sier sametingsråd Ellinor Marita Jåma. </em></p>
<p>Hun sier videre at det må skapes flere språkarenaer, slik at samisk kan brukes i dagliglivet.</p>
<p><em type="bold">-I tillegg må samisk bli mer synlig, både i media og i resten av samfunnet, sier Jåma. </em></p>
<p><em type="bold">Viktig verktøy </em></p>
<p>Språkundersøkelsen vil være et svært viktig verktøy for Sametingets og regjeringens videre arbeid med de samiske språkene. Resultatene skal brukes til å utforme og iverksette tiltak som fører til bevaring og utvikling av de samiske språkene. Videre skal resultatene brukes i forbindelse med utforming av Sametingsmelding om samiske språk.</p>
<p><em type="bold">Kontaktperson </em></p>
<p xml:lang="sme">Sametingsråd Ellinor Marita Jåma, tlf. 916 13 460</p>
<p>Her finner dere rapporten: Samisk språkundersøkelse 2012</p>
<p xml:lang="sme">Čoahkkáigeassu sámegillii.pdf</p>
<p>234,50 kB</p>
<p type="title">Nordnorsk arkitekturpris hedrer samisk bygningstradisjon</p>
<p><em type="bold">Nordnorsk arkitekturpris for 2012 tildeles den samiske lavvoen og gammen og de som holder både lavvoen og gammen i hevd. Sametingsråd Marianne Balto er glad for at samiske tradisjonsbærerne blir verdsatt og hedret med en arkitekturpris, og ønsker mottakerne til lykke med prisen. </em></p>
<p><em type="bold">Nordnorsk arkitekturpris for 2012 tildeles den samiske lavvoen og gammen og de som holder både lavvoen og gammen i hevd. Sametingsråd Marianne Balto er glad for at samiske tradisjonsbærerne blir verdsatt og hedret med en arkitekturpris, og ønsker mottakerne til lykke med prisen. </em></p>
<p>Juryen som har bestått av Kjerstin Uhre, Viggo Ditlevsen og Berit Steenstrup skriver at de er stolt over å tildele Nordnorsk arkitekturpris for 2012 til lavvoen og gammen. En arkitektur som er ytterst funksjonell og spirituell og som forteller tusenårige historier.</p>
<p>Rådsmedlem Marianne Balto sier at det er mange som gjennom sitt bruk holder levende de tradisjonelle, samiske bygningsformene. Det er disse kunnskapsrike tradisjonsbærene som har fått pris i dag.</p>
<p><em type="bold">-Bygningsformene representerer også viktige verdier og holdninger i samisk kultur. Den logiske bærekonstruksjonen og muligheten for å bruke det materialet som er tilgjengeleg lokalt, speiler en kultur som verdsett praktisk kunnskap og håndtverk. Materialbruken, som ikke alltid er bare vakker etter vanlige estetiske standarder, viser evne og vilje til smidig tilpassing, noe som er nødvendig for å klare seg i en selvbergingskultur, sier rådsmedlem Marianne Balto. </em></p>
<p>Nordnorsk arkitekturpris for 2012 oppfordrer fagmiljøet til å ta på alvor betydningen av de samiske kulturene, og synliggjøre dem i våre offentlige rom. Å skape rom hvor vår doble kulturarv kommer til utrykk, gjennom et større spenn av romlige konsepter, språk og møteplasser.</p>
<p><em type="bold">-Sametingets kulturminneavdeling mottar prisen på vegne av alle brukerne. Det gjør vi på bakgrunn av de langvarige og store arbeidet Sametingets kulturminneavdeling har gjort for å ta vare på og fremme tradisjonell, samisk arkitektur så lenge Sametinget har forvaltet de samiske kulturminnene, sier Balto </em></p>
<p>Prisen ble delt ut under Nord-Norges Arkitektforenings årsmøte i Tromsø torsdag 14. juni.</p>
<p>Avdelingsdirektør Sunniva Skålnes mottok prisen på vegne av Sametinget. Skålnes leder avdelingen for kulturminne, areal og miljø.</p>
<p><em type="bold">Vedlagt er talen som avdelingsdirektør Sunniva Skålnes holdt under prisutdelingen. </em></p>
<p>Takketale Nordnorsk arkitekturpris 2012.docx</p>
<p>29,94 kB</p>
<p><em type="bold">Juryens begrunnelse </em></p>
<p>Nordnorsk arkitekturpris 2012_begrunnelse.docx</p>
<p>14,82 kB</p>
<p type="title">Store forventninger til Butenschøn-utvalget</p>
<p><em type="bold">Butenschønutvalget ved leder Nils Butenschøn overleverer i dag, den 20.juni, sin rapport til statsråd Kristin Halvorsen. Utvalget har utredet utviklingstrekk, behov og målsettinger for samisk forskning og høyere utdanning og fremmet mange konkrete tiltak. </em></p>
<p><em type="bold">- Dette er en merkedag for det samiske folk og for meg som er ansvarlig for feltet høyere utdanning og forskning i Sametingsrådet, sier visepresident Laila Susanne Vars. </em></p>
<p>Utvalget har gjennom faglige begrunnede forslag til tiltak gitt myndighetene en unik mulighet til å realisere samepolitiske målsettinger som kan styrke samfunnsutviklingen i nord.</p>
<p><em type="bold">- Jeg er svært fornøyd med at utvalget har hatt et folkerettslig utgangspunkt og har lagt til grunn et bredt regionalt, nasjonalt og internasjonalt perspektiv på samisk forskning og høyere utdanning, uttaler visepresident Laila Susanne Vars. </em></p>
<p>Utvalget foreslår blant annet en særlig godkjenningsordning for Samisk høgskole knyttet til planene om å søke status som vitenskapelig høgskole, og videre mot et urfolksuniversitet. Det foreslås videre at det utvikles et program for samisk språkrøkt og revitalisering av samiske språk som bør organiseres i tillegg til Forskningsrådets program for samisk forskning. Også flere tiltak for å rekruttere til samisk høyere utdanning og forskning er konkretisert.</p>
<p><em type="bold">- Jeg ser frem til å gå grundig igjennom tiltakene foreslått i rapporten og imøteser en konstruktiv dialog og samarbeid med regjeringen i oppfølgingen og iverksetting av de ulike tiltakene. Som regjeringen har uttrykt er kunnskap navet i Nordområdepolitikken. Nå har myndighetene muligheter til å omgjøre dette til praktisk politikk, avslutter visepresident Laila Susanne Vars. </em></p>
<p><em type="bold">Andre tiltak skissert i Butenschønrapporten: </em></p>
<list><p type="listitem">Utvalget foreslår at det etableres prosedyrer som kan styrke Sametingets deltakelse i planleggingen og utviklingen av nye programplaner i Forskningsrådet.</p>
<p type="listitem">Utvalget foreslår at Sametinget starter arbeidet med å utarbeide en samisk forskningsmelding som et videre skritt i retning av å utarbeide en helhetlig samisk forskningspolitikk.</p>
<p type="listitem">De foreslår videre oppretting av et nettverk for samisk forskning og et samordningsforum for høyere utdanningsinstitusjoner som får samme rolle som Universitet og høgskolerådet (UHR) i nasjonal sammenheng.</p>
</list><p><em type="bold">Kontaktperson: </em></p>
<p xml:lang="sme">Visepresident Laila Susanne Vars , tlf. 977 54 102</p>
<p type="title">Mer midler til arktisk landbruk</p>
<p>Den 14. juni 2012 ble jordbruksoppgjøret for 2012 vedtatt av Stortinget. Sametingets midler til næringsformål fikk en økning fra 2 til 4 millioner kr i 2013. <em type="bold">– Økningen viser at Sametingets politikk innenfor jordbruk har fått gjennomslag, sier sametingspresident Egil Olli. </em></p>
<p>Resultatet av jordbruksoppgjøret for 2012 er nå klart. For å styrke jordbruket i samiske områder, økes bevilgningene til Sametingets midler til næringsformål fra 2 til 4 millioner kr i 2013.</p>
<p><em type="bold">- Dette er en konsekvens av en områderettet satsing på arktisk landbruk, sier Olli </em></p>
<p>Stortinget forutsetter at samarbeidet og koordineringen mellom Sametingets midler til næringsformål, Innovasjon Norge og fylkesmennene i Finnmark og Troms, videreutvikles for å få best mulig effekt av midlene til næringsutvikling i disse fylkene. Sametinget har allerede innledet et tett samarbeid med fylkesmennene i de to nordligste fylkene.</p>
<p>Sametinget viser til at jordbruket, og særlig arktisk landbruk, er avhengig av solide rammeoverføringer og politisk vilje for å øke lønnsomheten og rekrutteringen til næringen.</p>
<p><em type="bold">- Sametinget håper nå at landbruksmyndighetene i sterkere grad viser vilje til utvikling av jordbruket i samiske områder, avslutter sametingspresidenten. </em></p>
<p><em type="bold">Kontaktperson: </em></p>
<p>President Egil Olli , tlf. 900 26 880</p>
<p type="title">Sametingsrådet deltar på Rio+20</p>
<p><em type="bold">Sametingsråd Vibeke Larsen deltar på FNs verdenstoppmøte om bærekraftig utvikling i perioden 20-22 juni i Rio de Janeiro i Brasil. Rio+20 er den største FN-konferansen noensinne, og det er forventet mer enn 50.000 deltakere på de offisielle arrangementene. Hovedtema er grønn økonomi og fattigdomsreduksjon. </em></p>
<p>Rådsmedlem Vibeke Larsen ser frem til å fronte urfolksperspektivet på Rio+20.</p>
<p><em type="bold">- Verdens urfolk har en sentral rolle å spille for å bevare økosystemer og bygge robust lokal økonomi. Urfolk kan tilby løsninger for en fremtidig bærekraftig utvikling. Forutsetningen er at urfolks rettigheter til land og ressurser respekteres, og at urfolks rett til å bestemme over egen utvikling gjennomføres. Anerkjennelse av urfolks tradisjonelle kunnskaper og økosystemtjenester vil være et tydelig bidrag til fattigdomsbekjempelse og bør utgjøre en av hjørnesteinene i grønn økonomi. Kvinnenes rolle er videre en nøkkel for å lykkes med å nå nye bærekraftsmål, jeg vil derfor ha fokus på at kvinneperspektivet styrkes på alle nivå, sier sametingsråd Vibeke Larsen. </em></p>
<p>Det er 20 år siden verdenssamfunnet møttes på konferansen om miljø og utvikling, Eco`92 i Rio. Da ble klimakonvensjonen, konvensjonen om biologisk mangfold og Agenda 21 vedtatt. I 2002 ble Johannesburg-erklæringen vedtatt.</p>
<p>Grunnlaget kommer fra sluttrapporten til Verdenskommisjonen/ Brundtlandkommisjonen fra 1987 som sier: <span type="quote">«Bære¬kraftig utvikling er en utvikling som imøtekommer dagens behov uten å ødelegge mulighetene for at kommende generasjoner skal få tilfredsstille sine behov»</span>. Begrepet handler om hvordan miljø, økonomi og sosial utvikling er tett knyttet sammen. Fattigdomsproblemer og miljøproblemer må ses i sammenheng, og langsiktige miljøhensyn må vurderes opp mot kortsiktige økonomiske hensyn.</p>
<p>I forberedelsene til Rio20+ er det gjennomført forhandlinger på områder som: bærekraftsmål (SDG), grønn økonomi, matsikkerhet, biologisk mangfold, likestilling, helse og utdanning, hav, kjemikalier og klima m.v. Dette vil danne grunnlaget for et vedtak om et sluttdokument/erklæring fra Rio+20.</p>
<p><em type="bold">Stor delegasjon </em></p>
<p>Sametinget deltar i Norges delegasjon som ledes av statsminisiter Jens Stoltenberg. I tillegg deltar miljøvernministeren, utviklingsministeren, flere statssekretærer og politiske rådgivere fra ulike departementer, Stortingsrepresentanter, embetsverk og representanter fra frivillige organisasjoner og sivilsamfunnet i Norge.</p>
<p><em type="bold">- Jeg ser frem til å drøfte forslag til løsninger for en bærekraftig utvikling med andre urfolk, og med statlige representanter, NGOer og med miljøaktivister i løpet av Rio20+. Jeg gleder meg også til å bidra med et innlegg på et side-arrangement som Australias statsminister Julia Gillard har invitert meg til på onsdag den 20. juni, forklarer sametingsråd Vibeke Larsen. </em></p>
<p>Temaet for side-arrangementet er forvaltning av land- og sjøområder i regi av urfolk og lokalsamfunn som baserer seg på bevaring og bærekraftig bruk av det biologiske mangfoldet. Ideen er videre at det skal etablere et nettverk mellom stater og urfolk der erfaringer og utvikling av slike modeller kan drøftes.</p>
<p><em type="bold">- Fra Sametingets side vil vi særskilt vise til finnmarksloven, og hvordan konsultasjonsavtalen mellom Sametinget og statlige myndigheter benyttes for å oppnå enighet om samisk deltakelse i forvaltningsmodeller om naturgrunnlaget i samiske områder, sier rådsmedlem Larsen avslutningsvis. </em></p>
<p>Kontaktperson:</p>
<p>Sametingsråd Vibeke Larsen , tlf. 941 30 116</p>
<p>Seniorrådgiver Jon Petter Gintal, tlf. 997 74 848</p>
<p type="title">Framgang for likestilling på FN-toppmøtet i Rio</p>
<p><em type="bold">Kvinnenes rolle i arbeidet med å nå nye mål for bærekraftig utvikling er blitt kraftig understreket under toppmøtet Rio+20, rapporterer rådsmedlem Vibeke Larsen fra Rio de Janeiro, Brasil. </em></p>
<p>Larsen deltok i Norges delegasjon på toppmøtet om bærekraftig utvikling i Rio de Janeiro i Brasil. Sluttdokumentet for konferansen tar opp hvordan vi skal møte jordens økende miljøproblemer, og hvordan vi kan redusere fattigdommen ved hjelp av økt satsing på grønnere vekst. </p>
<p><em type="bold">- Flere kvinner enn menn lever i fattigdom, og kvinnene er ofte ansvarlige for å skaffe mat og vann. Sametinget er derfor glad for at kvinnenes rolle i arbeidet med bærekraftig utvikling fremmes i sluttdokumentet, og at det er formulert mål om kjønnsbalanse når det gjelder kvinner i ledende posisjoner, uttaler rådsmedlem Larsen. </em></p>
<p>Da Larsen reiste til Brasil uttalte hun at hun blant annet ville ha fokus på at kvinneperspektivet skal styrkes på alle nivå i arbeidet med bærekraftig utvikling.</p>
<p>Les mer om Rio+20 her.</p>
<p><em type="bold">Kontaktperson: </em></p>
<p>Rådsmedlem Vibeke Larsen, tlf. 941 30 116</p>
<p type="title">Allsamisk møte om FNs verdenskonferanse om urfolk</p>
<p type="title">Søknadsrekord på læremidler</p>
<p><em type="bold">Sametingsrådet behandlet nylig alle innkomne læremiddelsøknader for 2012. Med totalt kr. 14,7 mill. satt av til ordinære og særskilte læremidler, samt læremidler til barnehage, mottok Sametinget læremiddelsøknader langt over egne budsjettrammer for 2012. Den totale søknadsmassen viste seg å bli nærmere 52 millioner kroner. </em></p>
<p>Mangelen på samiskspråklige læremidler i alle fag og på alle trinn har siden Kunnskapsløftet – samisk ble innført vært den mest omtalte utdanningspolitiske saken i det samiske samfunnet.</p>
<p><em type="bold">- Det er først og fremst gledelig at så mange nå ønsker å produsere læremidler for samiske elever, økt søknadsmasse betyr at vi har rom til å velge de beste læremidler for våre elever. Men med tanke på den uholdbare læremiddelsituasjonen samiske elever tross alt er i er det likevel beklagelig at vi må avslå hele 69 av totalt 109 innkomne søknader, sier visepresident Laila Susanne Vars. </em></p>
<p>Sametinget har siden Samisk utdanningsråd ble slått sammen med Sametinget i 2000 hatt ansvar for ulike støtteordninger for utvikling av samiske læremidler. Prioriteringene har siden den gang vært styrt av ulike strategiske læremiddelplaner utviklet på bakgrunn av innspill fra barnehager og skoler i de aktuelle områdene.</p>
<p>Perioden frem til i dag har vært preget av treghet i utviklingen av læremidler, mye på grunn av stramme økonomiske rammer hos Sametinget og kapasitetsproblemer hos forlag. De senere år har imidlertid trenden snudd.</p>
<p><em type="bold">- Vi ser nå en tilstrømming av læremiddelforfattere og forlag som ønsker å produsere læremidler. Dette betyr at den prekære læremiddelsituasjonen for samiske elever kunne vært løst innen rimelig tid. Vi behøver virkelig et betydelig løft for samisk læremiddelproduksjon, og nå setter vi vår lit til at regjeringen lytter til våre signaler og sikrer Sametinget rammevilkår til å følge opp læremiddelsatsingen, avslutter visepresident Laila Susanne Vars. </em></p>
<p>Sametingsrådet følger opp saken politisk. Tirsdag 20. juni ble saken løftet frem for statssekretær Elisabet Dahle i Kunnskapsdepartementet, og mandag 25. juni ble læremiddelsituasjonen drøftet med sameminister Rigmor Aasrud i Fornyings- og administrasjonsdepartementet. </p>
<p><em type="bold">Kontaktperson: </em></p>
<p xml:lang="sme">Visepresident Laila Susanne Vars , tlf. 977 54 102</p>
<p type="title">Samisk parlamentarisk råd vil styrke det nordiske språksamarbeidet i samisk språk</p>
<p><em type="bold">Samisk parlamentarisk råd (SPR) vil styrke og effektivisere det nordiske språksamarbeidet i samisk språk. I begynnelsen av september igangsettes et prosjekt med formålet om å etablere et permanent Nordisk samisk fag- og ressurssenter. </em></p>
<p>I 2007 ble omorganiseringen av samisk språksamarbeidet igangsatt. Største utfordringen har vært å finne løsninger for hvordan arbeidet skal gjennomføres, hvordan ulike språkorganers roller kunne blitt tydeligere og hvordan samarbeidet mellon disse kunne blitt styrket. Den nye instansen vil overtar oppgaver som tidligere tillå Samisk språknemnd. Leder i Samisk parlamentarisk råd Egil Olli er glad når samisk språkarbeid nå styrkes i tre land og dette vil gi bedre muligheter for å oppnå resultater.</p>
<p><em type="bold">Samarbeidet effektiviseres </em></p>
<p><em type="bold">-Hittil har språkarbeidet blitt organisert av sametingene hver for seg, men nå blir knappe fagressurser koordinerert i et fagressursenter. Dette vil effektivisere språksamarbeidet, sier leder i SPR Egil Olli. </em></p>
<p xml:lang="sme"><em type="bold">Samisk Språkkilde/Sámi Giellagáldu </em></p>
<p>Den nye institusjonen skal hete <em type="bold">Sámi Giellagáldu </em>. Institusjonen skal jobbe med språkrøkt, språk utvikling, terminologi, stedsnavnarbeid, språknormering og skal gi informasjon om samiske språkfaglige spørsmål. I tillegg skal den være behjelpelig med å finne opplysinger om ulike samiske språk som vil styrke kommunikasjonen når det gjelder disse språk. </p>
<p>SPR vil gi beslutningsmyndighet til Samisk språkkilde i spørsmål om samisk språksamarbeid. Samisk språkkilde blir ikke etablert som egen fysisk institusjon, men ansatte skal sitte i sametingenes administrasjoner i Norge, Sverige og Finland. I september 2012 vil tilsammen ni ansatte engasjeres i midlertidige stillinger som språkmedarbeidere, samt en administrajonsmedarbeider.</p>
<p>Nordisk samisk fag- og ressurssenteret blir finansiert i hovedsak med EU-midler Interreg grenseløs utvikling Sápmi Davvin IV A-delprogrammet. Sametingene, Lapin liitto og fylkeskommunene i Troms og Nordland er med som finansiører. Prosjektperioden er i tidsrommet 01.09.2012 – 30.06.2014.</p>
<p>Leder i Samisk parlamentarisk råd Egil Olli ønsker lykke til med arbeidet i utviklingen av samiske språk.</p>
<p><em type="bold">Mer informasjon gis av: </em></p>
<p><em type="bold">Samisk parlamentarisk råd: Leder i SPR Egil Olli. + 47 900 26 880 </em></p>
<p>I Norge: Medlem i Sametingsrådet Ellinor Marita Jåma.</p>
<p>I Sverige: Sametingets styreleder Per-Mikael Utsi.</p>
<p>I Finland: Sametingets president Klemetti Näkkäläjärvi.</p>
<p type="title">Samisk barnehage- og skolekonferanse</p>
<p type="title">Samisk barnehage- og skolekonferanse</p>
<p type="title">Sametinget observatør i NASCO</p>
<p><em type="bold">Sametingets søknad om observatørstatus til NASCO, The North Atlantic Salmon Conservation Organization, er innvilget. Dette betyr at Sametinget representerer under eget flagg når lakseforvaltning diskuteres internasjonalt. </em></p>
<p><em type="bold">- Jeg er meget fornøyd med at vi nå får anledning til å innarbeide urfolksperspektivet i internasjonalt laksesamarbeid, sier Marianne Balto. </em></p>
<p>Laksen er en sentral del av eksistensgrunnlaget for mange sjøsamiske og elvesamiske lokalsamfunn. Det er mange interesser som ønsker innflytelse over forvaltningen av ressursen, og Sametingets rolle er å se til at rettigheter blir overholdt og at samiske interesser blir vektlagt. Dette er utfordrende i dagens situasjon.</p>
<p><em type="bold">- Jeg ønsker at Sametinget skal gjøre det internasjonale samfunnet oppmerksomme på at når de legger føringer for hvordan lakseressursen skal forvaltes, så berører dette i aller høyeste grad urfolk som lever i områdene. Hvordan urfolk skal tas hensyn til har så langt vært lite synlig i arbeidet til NASCO, mener Marianne Balto. </em></p>
<p>Sametinget er sentral i nasjonale laksereguleringsspørsmål gjennom miljømyndighetenes konsultasjoner med Sametinget. Den internasjonale innflytelsen i disse prosessene er stadig tydeligere og Sametinget ser derfor behovet for å ha en egen stemme internasjonalt.</p>
<p>Kontaktperson:</p>
<p>Sametingets settepresident Marianne Balto , tlf. 480 63 358</p>
<p type="title">Gratulerer med verdens urfolksdag!</p>
<p>I dag 9. august feirer vi FNs internasjonale urfolksdag. Verdens urfolk utgjør mer enn 5 prosent av verdens befolkning, og teller over 370 millioner mennesker fordelt i over 90 forskjellige land. I dag markerer vi deres dag!</p>
<p>Av verdens over 370 millioner urfolk lever de fleste under vanskelige forhold, mange grupper opplever både undertrykking og forfølgelse.</p>
<p><em type="bold">- Denne dagen er en viktig påminnelse for oss om å bry oss, og vise solidaritet med utsatte grupper. For regjeringen er det viktig å bidra aktivt internasjonalt for å skape dialog mellom stater og deres respektive urfolksgrupper, sier statsråd Rigmor Aasrud. </em></p>
<p><em type="bold">En flaggdag for urfolk </em></p>
<p>Urfolksdagen ble vedtatt av FNs generalforsamling 23. desember 1994 og er en samisk flaggdag. Også på Sametinget markeres dagen.</p>
<p><em type="bold">– For oss er det viktig at det rettes oppmerksomhet om de utfordringene det samiske folk står ovenfor. Vel så viktig er det for Sametinget å rette oppmerksomhet mot urfolk i andre land, som ikke er like godt stilt som vi er i Norge, sier sametingspresident Egil Olli. </em></p>
<p>Dagen markerer det første møtet i FNs arbeidsgruppe for verdens urfolk i 1982. Arbeidsgruppen var en del av FNs arbeid for menneskerettighetene.</p>
<p>Gratulerer med dagen!</p>
<p><em type="bold">Kontaktpersoner: </em></p>
<p>Johan Vasara Politisk rådgiver, Sametinget Tlf.: 918 89 200, e-post: johan.vasara@samediggi.no</p>
<p>Raimo Valle Statssekretær, Fornyings-, administrasjons- og kirkedepartementet. Tlf: 22 24 46 04, e-post: rva@fad.dep.no</p>
<p type="title">Satsning på utmarksskoler i Tana og Porsanger</p>
<p>Sametingsrådet har innvilget prosjektstøtte til Tana sameskole og Billefjord sjøsamiske oppvekstsenter i Porsanger for igangsetting av samisk utmark- og naturbruksprosjekter i grunnskaolen.</p>
<p><em type="bold">- Sametinget verdsetter tradisjonskunnskap. Vi ønsker at kunnskapen og den språklige rikdommen som finnes i det samiske språket overføres nye generasjoner. Vi er svært glade for å kunne støtte to gode pilotprosjekter som skal utvikle opplæringsmodeller for tradisjonskunnskap i grunnskolen, sier Sametingets visepresident Laila Susanne Vars. </em></p>
<p>Under fjorårets budsjettbehandling vedtok Sametinget å sette av kr. 500 000 i søkerbasert tilskudd for grunnskoler som ønsker å gjennomføre prosjekter om samisk naturbruk for sine elever. Nå får Tana sameskole og Billefjord oppvekstsenter begge innvilget hhv. kr. 250 000,- for igangsetting av sine prosjekter.</p>
<p><em type="bold">- Den samiske kulturen er full av verdifull kunnskap, både i form av språktermer og praktisk tradisjonskunnskap, men de samiske skolene har etterlyst midler til å kunne gi elevene bedre, systematisert opplæring i tradisjonskunnskap. Derfor er jeg på elevenes vegne veldig glad for at Tana sameskole og Billefjord oppvekstsenter nå har tatt initiativ til å gjøre nettopp dette for sine elever, sier Sametingets visepresident Laila Susanne Vars som har ansvaret for opplæringssaker i Sametingsrådet. </em></p>
<p>Prosjektene skal komme elevene direkte til gode. Sameskolen i Tana ønsker å fokusere på bruken av den samiske gammen, og hvordan nyttiggjøre seg av kysten på tradisjonelt samisk vis. Billefjord oppvekstsenter vil fokusere på det sjøsamiske lokalsamfunnet som læringsarena, med fokus på temaer som stedsnavn, slakt, duodji/håndverk, bivdu/fangst og fiske.</p>
<p><em type="bold">- Fra Sametingsrådets side håper jeg at også flere skoler i fremtiden blir inspirert til å satse mer på opplæring i ulike former for tradisjonskunnskap, da dette også er en fin måte å lære det samiske språket gjennom praktisk arbeid. Jeg håper å få anledning til å besøke begge skolene for å se hvordan prosjektene utvikles, sier Vars. </em></p>
<p><em type="bold">Kontaktperson: </em></p>
<p>Sametingets visepresident Laila Susanne Vars tlf. 97754102, e-post: laila.susanne.vars@samediggi.no</p>
<p type="title">Nytt opplæringstilbud skal bekjempe rasisme og diskriminering</p>
<p>Kunnskapsdepartementet har gitt Senter for studier av Holocaust og livssynsminoriteter (HL-senteret) i oppdrag å utvikle et nytt opplæringstilbud for bekjempelse av rasisme, antisemittisme og andre diskriminerende holdninger i samfunnet. Målet er å gi lærere og skoleeiere kunnskap om hvordan jobbe mot rasisme og diskriminering på et lokalt plan.</p>
<p><em type="bold">- Fra Sametingets side er vi glad for at Kunnskapsdepartementet tar rasisme og diskriminering på alvor og nå setter i gang praktiske tiltak for å bekjempe dette. Rasisme og diskriminering er problemstillinger som er høyaktuelle også i det samiske samfunnet, sier Sametingets visepresident Laila Susanne Vars. </em></p>
<p>En doktorgradsavhandling gjort av forsker Ketil Lenert Hansen ved Universitet i Tromsø kunne nylig dokumentere at samisktalende samer opplever 10 ganger mer diskriminering enn etniske nordmenn. Som et konkret tiltak for bekjempelse av mobbing har Sametinget i sitt budsjett for 2012 valgt å prioritere prosjekter der samiske barn selv tar initiativ mot mobbing.</p>
<p><em type="bold">- Vi har ved en rekke anledninger ytret våre bekymringer om dette til både Kunnskapsdepartementet og Barne-, likestillings- og inkluderingsdepartementet, og vår klare formening er at ett av tiltakene mot diskriminering og rasisme, også internt i det samiske samfunnet, må skje gjennom skolesystemet. Sametingsrådet har derfor forventninger om at opplæringstilbudet gjøres relevant for samiske forhold slik at det også inkluderer samiske barn og unges skolehverdag, sier Vars. </em></p>
<p>Opplæringstilbudet skal inneholde temaer som antisemittisme, rasisme og andre gruppefordommer, demokratisk beredskap, kritisk tenkning og konflikthåndtering. Arbeidet med prosjektet starter opp i august, og de første skolene skal etter planen gjennomføre opplæringstilbudet våren 2013. Prosjektet går over tre år og skal avsluttes sommeren 2015.</p>
<p>Kontaktperson:</p>
<p>Sametingets visepresident Laila Susanne Vars Tlf. 97754102, e-post: laila.susanne.vars@samediggi.no</p>
<p type="title">Stå sammen om tanalaksen!</p>
<p>Sametinget ble invitert til å overvære styremøtet i Tana Fiskeforvaltning (TF) 14. august i Levajok. Sametingspresident Egil Olli takket ja til å overvære møtet der underskriftskampanjen mot TF styret var satt på sakskartet sammen med en gjennomgang av Tanaforskriften. På møtet møtte også Karasjok kommune, Tana jeger og fiskeforening og Tanavassdragets laksefiskeforening.</p>
<p><em type="bold">- Vi har nettopp fått på plass en lokal og rettighetsbasert forvaltning. Det er ikke overraskende at det tar noe tid før alt er på plass. Jeg er likevel bekymret for mangelen på dialog som nå er mellom forvaltningen og laksebreveierne, uttaler Egil Olli. </em></p>
<p>Sametinget har vært sentral i å få etablert lokalforvaltningen i Tanavassdraget der forvaltningsorganet fikk overført myndighet som før lå til fylkesmannen og politimesteren. På møtet ble blant annet uenigheten rundt hvem som kan innkalle til fellesmøte for laksebreveierne drøftet.</p>
<p><em type="bold">- Det er utvilsomt TF som skal innkalle til fellesmøter. Dette er en del av myndighetsoverføringen fra politimesteren til TF. Likevel er det et spørsmål om når og på hvilken måte det er fornuftig å ha kontakt med laksebreveierne som rettighetshavere i vassdraget. Et fellesmøte er et godt utgangspunkt for dialog med laksebreveierne, mener sametingspresidenten. </em></p>
<p>Det er viktig at arbeidet til TF er godt lokalt forankret. Det følger et stort ansvar med å forvalte på vegne av andre. Anledningen til å skifte ut styremedlemmer var også et sentralt tema på møtet.</p>
<p><em type="bold">- Styremedlemmer bør ikke fratre uten at det er meget tungtveiende grunner for det. Tillit har alle parter ansvar for å bygge og er ikke det samme som at en er enig i alle beslutninger som fattes, mener Egil Olli. </em></p>
<p>TF er en ung organisasjon med store oppgaver foran seg. Sametinget samarbeider med TF blant annet i den norske forhandlingsdelegasjonen som skal forhandle om en ny overenskomst om fisket på riksgrensestrekningen.</p>
<p><em type="bold">- Jeg oppfordrer alle parter til å stå sammen om forvaltningen av vår felles lakseressurs. Det er nødvendig med jevnlig kontakt og jeg håper partene snarlig kommer sammen for å jobbe med utfordringene som ligger der, avslutter sametingspresident Egil Olli. </em></p>
<p><em type="bold">Fellseuttalelsen som TF har sendt ut: </em></p>
<p>Tanavassdragets fiskeforvaltning – TF arrangerte informasjonsmøte 14. august 2012 i Levajok om lokal forvaltning og styresammensetning. Ved møtet deltok Sametings president Egil Olli, Ordfører Anne Torill E. Balto fra Karasjok og representanter fra Tana laksefiskeforening og Tana jeger og fiskeforening.</p>
<p><em type="bold">Møtets uttalelse: </em></p>
<p>Styret i Tanavassdragets fiskeforvaltning har sammen med inviterte gjester ved møte 14. august 2012 i Levajok diskutert den oppståtte situasjonen angående styresammensetning og forvaltning av Tanavassdraget. I oppstartsfasen har styret på kort tid gjennomført både forvaltningstiltak og andre krevende oppgaver. En forutsetning i dette arbeidet er god kommunikasjon med berørte parter og at arbeidet er godt lokalt forankret.</p>
<p>Det er beklagelig at det er oppstått forskjellige oppfatninger mellom forvaltningen og fiskerettsorganisasjonen, og at det ikke er en åpen dialog mellom partene. Møtedeltakerne mener begge parter har et ansvar for å møtes og bidra til gode løsninger.</p>
<p><em type="bold">Kontaktperson: </em></p>
<p>Sametingspresident Egil Olli , tlf: 900 26 880.</p>
<p type="title">Sametingets utdanningspolitiske innspillskonferanse</p>
<p><em type="bold">Målet med konferansen er å invitere aktuelle aktører til å gi innspill til fremtidige utdanningstiltak som sikrer samiske elever det beste utdanningstilbudet. Målgruppen er elever, foreldre, lærere, rektorer, skoleeiere, forskningsetaten og skolemyndigheter. </em></p>
<p>Sametingets melding om opplæring og utdanning ble vedtatt i Sametingets plenum i februar 2012. Det er viktig og arbeide målrettet for å oppfylle målene i meldingen. Sametingsrådet skal utarbeide handlingsplaner for de ulike satsingsområdene i meldingen, der prioriteringer fremkommer. Det innebærer blant annet at den strategiske planen for læremiddelutvikling, avvikles og erstattes med en handlingsplan for læremiddelutvikling. Handlingsplanene vil ha direkte innvirkning på prioriteringene til Sametingets budsjett. </p>
<p><em type="bold">Konferansen er åpen for alle. Konferansespråk tolkes til norsk og nordsamisk. </em></p>
<p>Påmelding sendes til: inger.anne.pulk@samediggi.no tlf. 78 48 42 07 eller anne.jannok.eira@samediggi.no tlf. 78 47 40 48.</p>
<p><em type="bold">12. september 2012 på Thon hotell Kautokein </em></p>
<p><em type="bold">Program: </em></p>
<p><em type="bold">09.00 - 09.15 </em>Åpning og velkommen: Sametingets visepresident Laila Susanne Vars </p>
<p><em type="bold">09.15 - 09.30 </em>Regjeringen samepolitikk i utdanningssektoren: Statssekretær i Kunnskapsdepartementet Elisabeth Dahle. (Statssekretær Elisabeth Dahle har desverre meldt frafall. Det jobbes med å finne en erstatter.) </p>
<p><em type="bold">09.30 - 10.15 </em>Dialog med disse: </p>
<list><p type="listitem" xml:lang="sme">Laila Susanne Vars, visepresident Sametinget</p>
<p type="listitem">Elisabeth Dahle, Statssekretær Kunnskapsdepartementet</p>
<p type="listitem">Anne Brit Udahl, spesialrådgiver Kunnskapsdepartementet</p>
<p type="listitem">Jelena Porsanger, rektor Samisk Høyskole</p>
<p type="listitem">Torger Ødegaard, byrådleder kunnskap og utdanning, Oslo kommune</p>
<p type="listitem">Ulla Aikio-Puoskari, forsker innen skolepolitiske saker</p>
<p type="listitem">Per Labba, ordfører Sámeskolstyrelsen Sverige</p>
<p type="listitem">Ylva Jannok Nutti, Universitetet i Tromsø</p>
<p type="listitem">Tor Sverre Hansen, Fylkesmannen i Finnmark</p>
<p type="listitem">Eivind Bratsberg, Fylkesmannen i Troms</p>
<p type="listitem">Tore Nesheim, Høyskolen i Finnmark</p>
<p type="listitem">Rolf Diesen, Høyskolen i Nord-Trøndelag</p>
<p type="listitem">Áslat Holmberg, student fra Samisk Høyskole</p>
</list><p xml:lang="eng"><em type="bold">10.15 - 10.30 </em>Pause </p>
<p><em type="bold">10.30 - 10.45 </em>Læremiddelutvikling og metodikk – innledning </p>
<p><em type="bold">10.45 - 11.30 </em>Dialog med disse: </p>
<list><p type="listitem" xml:lang="sme">Laila Susanne Vars, visepresident Sametinget</p>
<p type="listitem">Sálás ved Per Ludvig Boine</p>
<p type="listitem">Solum forlag ved Live K. Torund</p>
<p type="listitem">Ulla Aikio-Puoskari, forsker innen skolepolitiske saker</p>
<p type="listitem">Tore Nesheim, Høyskolen i Finnmark</p>
<p type="listitem">Jelena Porsanger, rektor Samisk Høyskole</p>
<p type="listitem">Tor Sverre Hansen, Fylkesmannen i Finnmark</p>
<p type="listitem">Áslat Holmberg, student fra Samisk Høyskole</p>
<p type="listitem">Eivind Bratsberg, Fylkesmannen i Troms</p>
<p type="listitem">Ylva Jannok Nutti, Universitetet i Tromsø</p>
<p type="listitem" xml:lang="sme">Jan Henry Keskitalo, Sámi lohkánguovddaž</p>
<p type="listitem">Ellen Inga O. Hætta, rektor Samisk Videregående skole, Kautokeino</p>
<p type="listitem">Per Labba, ordfører Sámeskolstyrelsen Sverige</p>
<p type="listitem">Elin Fjellheim, Engerdal kommune</p>
</list><p><em type="bold">11.30 - 12.30 </em>LUNSJ med overraskelse </p>
<p><em type="bold">12.30 - 12.45 </em>Videregående opplæring – utfordringer og muligheter i samiske områder: innledning Ellen Inga O. Hætta </p>
<p><em type="bold">12.45 - 13.30 </em>Dialog med disse: </p>
<list><p type="listitem" xml:lang="sme">Laila Susanne Vars, visepresident Sametinget</p>
<p type="listitem">Vigdis Hjulstad Belbo, ordfører i Snåsa</p>
<p type="listitem">Sylvi Johnsen, rektor Lakselv Videregående skole</p>
<p type="listitem">Olaug Bergset, rektor Nord-Troms videregående skole</p>
<p type="listitem">Ardis Ronte Eriksen, Heggen Videregående skole</p>
<p type="listitem" xml:lang="sme">Solbjørg Ravna, Sameskolen Tana</p>
<p type="listitem">Odd Willenfeldt, Sameskolen Midt-Norge</p>
<p type="listitem">Árran Lulesamisk senter</p>
<p type="listitem">Jim Robert Henriksen, Lakselv Videregående skole</p>
<p type="listitem">Tor Persen, Statped</p>
<p type="listitem">Ylva Jannok Nutti, Universitetet i Tromsø</p>
<p type="listitem" xml:lang="sme">Sandra Márjá West, Veiviser</p>
</list><p xml:lang="eng"><em type="bold">13.30 - 13.45 </em>Pause </p>
<p><em type="bold">13.45 - 14.00 </em>Den samiske eleven i fokus - skoleeiers rolle for å sikre kvalitativ god opplæring og et godt læringsmiljø: - Innledning Solbjørg Ravna </p>
<p><em type="bold">14.00 - 14.45 </em>Dialog med disse; </p>
<list><p type="listitem" xml:lang="sme">Laila Susanne Vars, visepresident Sametinget</p>
<p type="listitem">Vigdis Hjulstad Belbo, ordfører i Snåsa</p>
<p type="listitem">Torger Ødegaard, byrådleder kunnskap og utdanning, Oslo kommune</p>
<p type="listitem">Ellen Inga O. Hætta, rektor Samisk Videregående skole, Kautokeino</p>
<p type="listitem">Odd Willenfeldt, Sameskolen Midt-Norge</p>
<p type="listitem">Olaug Bergset, rektor Nord-Troms Videregående skole</p>
<p type="listitem">Ardis Ronte Eriksen, Heggen Videregående skole</p>
<p type="listitem">Jim Robert Henriksen, Lakselv Videregående skole</p>
<p type="listitem">Áslat Holmberg, student fra Samisk Høyskole</p>
<p type="listitem">Siljá Somby, foreldrerepresentant</p>
<p type="listitem" xml:lang="sme">Laila Nutti, FuG</p>
<p type="listitem" xml:lang="sme">Sandra Márjá West, Veiviser</p>
<p type="listitem">Tor Persen, Statped</p>
<p type="listitem" xml:lang="sme">Karen Máret V. Siri, SUPU</p>
<p type="listitem" xml:lang="sme">Mikkel Rasmus Logje, SUPU</p>
</list><p><em type="bold">14.45 - 15.00 </em>Ord til ettertanke: Tilbakeblikk og fremtid i samisk utdanningspolitikk: innleder Ulla-Aiko Puoskari, Finland </p>
<p xml:lang="sme"><em type="bold">15.00 - 15.10 </em>Avslutning: Laila Susanne Vars </p>
<p type="title">Kunstneravtalen skal evalueres</p>
<p>Sametinget har gitt Norut Alta i oppdrag å evaluere samarbeidsavtalen med de samiske kunstnerorganisasjonene.</p>
<p><em type="bold">- Kunstneravtalen har som formål å utvikle et godt og mangfoldig samisk kulturliv og legg forholdene til rette for skaping og formidling av samisk litteratur, musikk, dans, teater, film og bildende kunst og kunsthåndverk. Avtalen har nå eksistert i 8 år og Sametinget mener det er på tide og evaluerer om vi når våre fastsatte mål, forklarer rådsmedlem Vibeke Larsen. </em></p>
<p>I 2004 ble det etablert en samarbeidsavtale mellom Sametinget og samiske kunstnerorganisasjoner ved Samisk kunstnerråd. Denne ble gjort gjeldende fra 2006. Avtalen består av en generell hovedavtale og samisk kunstneravtale. Kunstneravtalen omhandler ulike virkemiddelordninger som driftsstøtte til organisasjonene, stipender og innkjøp av kunst. De økonomiske rammene for avtalen drøftes og vedtas i årlige forhandlinger mellom organisasjonene og Sametinget.</p>
<p><em type="bold">- Vi skal i 2014 framforhandle en ny hovedavtale og evalueringen vil være med å danne kunnskapsgrunnlag for å vurdere eventuelle endringer i avtalen, uttaler rådsmedlem Vibeke Larsen. </em></p>
<p>Evalueringen skal ta for seg årene 2006-2011. I 2011 hadde avtalen en økonomisk ramme på 5,9 millioner.</p>
<p>Fem samiske kunstnerorganisasjoner omfattes av avtalen; Samiske kunstneres forbund, Samisk forfatterforening, Samisk teaterforening, Samiske komponister, og Joikeforeningen. Samisk kunstnerråd opptrer som en paraplyorganisasjon for organisasjonene.</p>
<p>Forskerne ved Norut Alta vil samle data til evalueringen ved å gjennomgå skriftlig materiale intervjue de samiske kunstnerorganisasjonene og mottakere av stipendier.</p>
<p>Arbeidet med evalueringen vil resultere i en rapport til oppdragsgiver Sametinget. Denne skal være ferdig i desember 2012.</p>
<p><em type="bold">Kontaktperson: </em></p>
<p>Rådsmedlem Vibeke Larsen , tlf. 941 30 116.</p>
<p type="title">Håper på økt næringsutvikling</p>
<p>Sametinget i plenum vedtok i juni at 5 nye kommuner skulle innlemmes i virkeområdet for tilskudd til næringsutvikling (SNT-området). For næringsaktører i Balsfjord, Karlsøy, Nordreisa, Skjervøy og Salangen betyr dette at de er velkommen til å søke tilskuddsmidler til næringsutviklingsformål fra Sametinget. Rådsmedlem Marianne Balto besøker kommunene i uke 36.</p>
<p><em type="bold">- For det første vil jeg uttrykke glede over at STN-området i sommer ble utvidet med hele 5 kommuner. Sametingets næringspolitiske hovedmål er å skape et sterkt og allsidig næringsliv som danner grunnlaget for livskraftige lokalsamfunn der mennesker ønsker å bo. Når SNT-området utvides, vil flere næringsaktører i samiske områder få mulighet til å styrke sin virksomhet, sier rådsmedlem Marianne Balto. </em></p>
<p>Formålet med rundturen til rådsmedlem Balto er å bli bedre kjent med de nye kommunene i STN-området, samt å informere om hva det innebærer for kommunene å bli med i virkeområdet.</p>
<p><em type="bold">- Jeg ønsker spesielt å sette meg dypere inn i hvordan næringslivet i de ulike kommunene er sammensatt, hvilke områder kommunene satser på i framtiden og om det jobbes med spesielle prosjekter, uttaler rådsmedlem Marianne Balto. </em></p>
<p>Rådsmedlem Balto understreker videre at møtene i de nye kommunene kommer til å bli viktige fora for å diskutere hva Sametinget og de ulike aktørene kan gjøre sammen for å fremme næringsutvikling.</p>
<p>Siden innlemmelsen av de 5 nye kommunene i STN-området har Sametingsrådet allerede innvilget tilskudd til næringsutviklingsformål i en av kommunene. Solbakken gård i Karlsøy kommune har fått innvilget tilskudd inntil kr 250 000,- til videreutvikling av driften. Solbakken gård er et økologisk sauebruk med grønnsaksproduksjon. I samme kommune har også foretaket Motor og Båtservise DA fått innvilget støtte på 56 000,- til videreutvikling av slipp- og verkstedanlegg.</p>
<p><em type="bold">- Det er svært gledelig at vi allerede ser at næringsaktørene i de aktuelle områdene benytter seg av våre tillskuddsordninger. Jeg håper flere næringsaktører kommer til å benytte seg av ordningene i tiden framover slik at vi sammen kan jobbe for en positiv næringsutvikling i de samiske områdene, avslutter rådsmedlem Marianne Balto. </em></p>
<p><em type="bold">Kontaktperson: </em></p>
<p>Rådsmedlem Marianne Balto , tlf. 480 63 358.</p>
<p type="title">Etableringen av Sámi giellagáldu (Samisk språkkilde) blir forsinket</p>
<p>Etableringen av Samisk språkkilde – Nordisk samisk fag- og ressurssenter, er utsatt av Samisk parlamentarisk råd (SPR) inntil finansieringen er på plass.</p>
<p>Etableringsprosjektet skulle igangsettes i begynnelsen av september, men styret i SPR har i forrige uke utsatt i gangsettingen av prosjektet. SPR styret vil igangsette prosjektet i begynnelsen av neste år.</p>
<p>Revitaliseringen av samisk språksamarbeidet ble ingangsatt for over fem år siden. Ansvaret for arbeidet har Sametinget i Finland hatt, som også eier og leder prosjektet.</p>
<p>Formålet med prosjektet er å få en varig ordning for Samisk språkkilde - Nordisk samisk fag- og ressurssenter. Dette nye organet skal arbeide med språkrøkt, språkutvikling, terminologi, stedsnavn, språknormering og med spørsmål som gjelder informasjon om det samiske fagspråk.</p>
<p>Prosjektet Samisk språkkilde - Nordisk samisk fag- og ressurssenter finansieres i hovedsak med EU-Interreg midler grenseløs Sápmi Davvin IV A-delprogram. I tillegg finansieres prosjektet med midler fra sametingene, Lapin liitto og fylkeskommunene Troms- og Nordland. Budsjettet for prosjektet er tilsammen cirka 14,6 millioner i norske kroner.</p>
<p><em type="bold">Mer informasjon gis av: </em></p>
<p>Samisk parlamentarisk råd: v/leder Egil Olli +47 900 26 880.</p>
<p>Prosjektleder Sametinget i Finland: ordførande Klemetti Näkkäläjärvi +358 50 254 2109.</p>
<p type="title">Sametinget med støtte til Jarfjord Oppvekstsenter</p>
<p>Jarfjord oppvekstsenter har fått støtte fra Sametinget til gjennomføring av et prosjekt om sjøsamisk kultur og fjordfiske. Sametingsrådet ser positivt på at oppvekstsenteret ønsker å sette fokus på sjøsamisk kultur som en del av undervisningen, og innvilger støtte på inntil kr. 55 000,- til gjennomføringen av prosjektet.</p>
<p><em type="bold">- Sametinget har en bevisst satsing på tradisjonell samisk kunnskap i grunnopplæringen, jeg er derfor veldig glad for at Jarfjord oppvekstsenter har tatt initiativ til dette prosjektet. Sør-Varanger har en rik samisk kulturhistorie, som alle elever burde få et innblikk i, sier Sametingets visepresident Laila Susanne Vars. </em></p>
<p>I prosjektet har skolen tatt initiativ til samarbeid med lokale lag og foreninger, der i blant Sør-Varanger Sjølakseforening, for å få inn lokal tradisjonskunnskap om sjøsamisk kultur i Jarfjord. Prosjektet knytter seg til Kunnskapsløftets generelle del om kulturarv og identitet, der lokalhistorie og samisk språk og kultur vektlegges som spesielt viktige å ta vare på.</p>
<p><em type="bold">- Vi har fra før innvilget støtte til Billefjord oppvekstsenter og Tana sameskole for gjennomføring av lignende prosjekter. Det er svært gledelig at flere skoler nå setter fokus på samisk tradisjonell kunnskap i undervisningen. Sametingsrådet ser behov for en større satsing på tradisjonell samisk kunnskap i skolen og vil invitere sentrale myndigheter med på en enda bredere satsning på tradisjonskunnskap for å bevare og utvikle samisk språk og kulturkunnskap, sier Sametingets visepresident Laila Susanne Vars. </em></p>
<p>Jarfjord Oppvekstsenter ligger i Sør-Varanger kommune, ca 25 km fra kommunesenteret Kirkenes. Oppvekstsenteret har for skoleåret 2011/2012 totalt 27 elever. Målgruppen for prosjektet er elever fra 5. – 7. trinn og elever fra 8. – 10. trinn. Jarfjord, eller Ruovdevuotna som det heter på samisk, er en fjordarm av Varangerfjorden.</p>
<p><em type="bold">Kontaktperson: </em></p>
<p xml:lang="sme">Sametingets visepresident Laila Susanne Vars , tlf. 977 54 102.</p>
<p type="title">Gratulerer som ny statssekretær!</p>
<p>Sametinget gratulerer Ragnhild Vassvik Kalstad med stillingen som ny statssekretær for samiske saker. – På vegne av Sametinget ønsker jeg Vassvik Kalstad til lykke med jobben som statssekretær, uttaler president Egil Olli.</p>
<p>Ragnhild Vassvik Kalstad ble fredag 7. september utnevnt til statssekretær i Fornyings-, administrasjons- og kirkedepartementet. Vassvik Kalstad er opprinnelig fra Gamvik i Finnmark, men har bodd de siste 20 årene i Karasjok. Hun overtar stillingen etter Raimo Valle.</p>
<p><em type="bold">- Ragnhild Vassvik Kalstad har god kunnskap til både samisk politikk og samfunnsliv. Jeg tviler ikke på at hun kommer til å gjøre en god jobb som statssekretær og at vi kommer til å få et godt samarbeid, avslutter president Egil Olli. </em></p>
<p><em type="bold">Kontaktperson: </em></p>
<p>President Egil Olli , tlf. 900 26 880</p>
<p type="title">Ønsker kandidater til Nordisk samisk likestillingspris</p>
<p>Kjenner du noen som har bidratt til likestilling i samiske samfunn? Den eller disse vil Samisk parlamentarisk råd gjerne hedre med Nordisk samisk likestillingspris.</p>
<p><em type="bold">- På vegne av Samisk parlamentarisk råd vil jeg invitere samiske organisasjoner og institusjoner om å komme med forslag på kandidater til prisen, sier president Egil Olli. </em></p>
<p><em type="bold">- Å arbeide med likestilling og likeverd mellom kvinner og menn er ofte et langsiktig arbeid som krever både tålmodighet og mot. Det er derfor svært viktig å synliggjøre og hedre dette arbeidet, fortsetter Olli. </em></p>
<p>Prisen kan gis til enkeltpersoner, grupper, bedrifter, organisasjoner, lag, skoler eller andre offentlige etater som engasjerer seg i slikt arbeid, eller har gjennomført tiltak som har styrket og fremmet likestilling i praksis. Dette er andre gangen prisen deles ut. For fem år siden gikk prisen til Risten Rauna Magga for hennes arbeid for samisk språk, samiske helsetjenster og arbeid mot rusmisbruk.</p>
<p><em type="bold">- Med denne prisen ønsker Samisk parlamentarisk råd å stimulere til økt innsats i arbeidet med likestilling og likeverd mellom menn og kvinner på tvers av landegrensene i samiske samfunn, sier Olli. </em></p>
<p>Det er styret for Samisk parlamentarisk råd avgjør hvem som får prisen. Likestillingsprisen består av et kunstverk og et pengebeløp med en samlet verdi på € 10 000. Prisen vil bli delt ut under konferansen <span type="quote">”Menns liv i en samisk kontekst”</span> 1. november i Tromsø.</p>
<p><em type="bold">Fristen for å komme med forslag til kandidater er 3. oktober 2012 </em>. </p>
<p>Forslagene sendes Sametinget i Norge:</p>
<p xml:lang="sme">Sametinget Ávjovárgeaidnu 50 9730 Karasjok/Kárášjohka.</p>
<p>Eller e-post: samediggi@samediggi.no . </p>
<p><em type="bold">Kontaktperson: </em></p>
<p>President Egil Olli , tlf. 900 26 880.</p>
<p type="title">Læremiddelutvikling i dag</p>
<p>Læreplanreformene utfordrer samisk læremiddelutvikling og gir dermed gode insentiv til å styrke samiske elevers opplæring gjennom forbedret innholdet.</p>
<p>Utfordringene i dagens situasjon for læremiddelutvikling er store og mange. Evaluering av tilskuddordningen for utvikling av læremidler vitner om at utfordringer er spesielt knyttet til rammene og infrastrukturen for dette arbeidet. I tillegg utfordrer læreplanreformene samisk læremiddelutvikling, samtidig som de gir en positiv utvikling med hensyn til innholdet i opplæringen av samiske elever.</p>
<p><em type="bold">Fremtredende utfordringer: </em></p>
<list><p type="listitem">Lite attraktive vilkår for læremiddelforfattere og oversettere</p>
<p type="listitem">Særlig mangel på lærebokforfattere og oversettere for lærebøker i sør- og lulesamisk</p>
<p type="listitem">Stor konkurranse om personer med kompetanse som forfattere og oversetter</p>
<p type="listitem">Mangel på terminologi i enkelte fag, spesielt i sør- og lulesamisk</p>
<p type="listitem">Lite marked</p>
<p type="listitem">Elever har ikke tilgang på eksisterende læremidler på samisk</p>
<p type="listitem">Små forlag med risiko for sårbarhet</p>
<p type="listitem">Stor mangel på læremidler etter gjeldende planverk</p>
</list><p type="title">Sametinget og Mexico sikrer enstemmighet i FNs generalforsamling</p>
<p>Presidenten for FNs Generalforsamling, ambassadør Nassir Abdulaziz Al-Nasser, oppnevnte i april 2012 Mexicos FN-ambassadør Luis Alfonso de Alba, og Sametingets internasjonale representant John B. Henriksen, til å representere presidentskapet i forhandlingene om en resolusjon om gjennomføringen av verdenskonferansen om urfolk (2014). Mandag 17. september 2012 sluttet FNs generalforsamling seg enstemmig til det fremlagte resolusjonsforslaget.</p>
<p>Sametingspresident Egil Olli er glad for vedtaket i FNs generalforsamling. Gjennom denne resolusjonen er det blant annet bestemt at verdenskonferansen skal finne sted i New York i september 2014. Generalforsamlingen oppfordrer statsledere og regjeringsledere til å delta på konferansen. Det er bestemt at enkelte av møtene skal ha delt formannskap - mellom stat og urfolk.</p>
<p><em type="bold">- Dette er en historisk beslutning fordi dette vil være første gang ikke-statlige representanter gis en slik rolle i generalforsamlingen. Resolusjonen sikrer forøvrig også bred urfolks deltakelse under verdenskonferansen, samt urfolks deltakelse i utarbeidelsen av slutterklæringen fra verdenskonferansen, uttaler president Egil Olli. </em></p>
<p>Sametingspresidenten sier videre at denne prosessen viser at urfolk, herunder Sametinget, har en selvstendig og viktig rolle i det internasjonale arbeidet med å fremme og beskytte urfolks rettigheter, og at konstruktivt samarbeid mellom stater og urfolk bidrar til positive resultater.</p>
<p><em type="bold">- Vedtaket i generalforsamlingen bidrar med styrket energi til Sametingets planlegging av den store forberedelseskonferansen som skal avholdes i Alta i juni 2013, med deltakelse fra urfolk fra hele verden, avslutter president Egil Olli. </em></p>
<p><em type="bold">Kontaktperson: </em></p>
<p>Sametingspresident Egil Olli , tlf. 900 26 880</p>
<p>Internasjonal representant John B. Henriksen, tlf. (+1) 917 915 9564</p>
<p>WCIP resolusjon.pdf</p>
<p>65,20 kB</p>
<p type="title">Ruster samiske skoler til å ta i bruk ny teknologi</p>
<p>Etter initiativ fra Sametinget lanserer Samisk høgskole i Kautokeino denne høsten et helt nytt videre- og etterutdanningstilbud. Tilbudet heter <span type="quote" xml:lang="sme">”Suohtas – Gøy”</span> og skal ruste samiske skoler til å ta i bruk ny teknologi for sine elever.</p>
<p><em type="bold">- Vi er veldig glad for at kommunene og samiske skoler i Finnmark viser interesse for bruk av ny teknologi i opplæringa, sier Jelena Porsanger, rektor ved Sámi allaskuvla / Samisk høgskole. </em></p>
<p>Studietilbudet er utviklet av Senter for samisk i opplæringa (Lohkanguovddáš), et ressurssenter ved Samisk høgskole rettet mot opplæringssystemet.</p>
<p>Ett formål med tilbudet er å gi lærere og elever mulighet til å ta fatt på prinsippdelen i Kunnskapsløftet-samisk, ved hjelp av undervisningsopplegg basert på ny teknologi. Samisk høgskole v/ Lohkanguovddáš ønsker å gjøre dette ved å tilby lærere en etter- og videreutdanning med fokus på IT-baserte læringsverktøy. Målet er å ruste lærere til å kurse kolleger på sine lokalskoler, og veilede dem i bruken av dette i kvalitetssikring og forbedring av opplæringen i henhold til Samisk læringsplakat.</p>
<p><em type="bold">- Vi opplever at stadig flere skoler henvender seg til oss for å lære mer om hvordan ta i bruk ny teknologi i undervisningen. Kurset vårt gir kunnskaper i bruk en nettbasert undervisningsplattform (kalt PedIT) som er tilpasset interaktivt bruk og også samiske forhold, forklarer Jelena Porsanger. </em></p>
<p>Sametingets initiativ er en oppfølging av Sametingets opplæringsmelding (2011) samt innspill fra flere kommuner. Sametingets visepresident Laila Susanne Vars ser både muligheter og utfordringer ved prosjektet.</p>
<p><em type="bold">- Sametingsrådet er i tett dialog med Kunnskapsdepartementet når det gjelder oppfølging av Kunnskapsløftet-samisk. Når en stadig større del av undervisningen flyttes over på nett, så stiller det høye krav til at det samiske perspektivet holder tritt med den teknologiske utviklingen. Å satse på videreutdanning av lærere i samiske skoler vil derfor komme de samiske elevene direkte til gode. En utfordring er imidlertid at ikke alle skoler har teknisk utstyr til å følge opp IT-utviklingen, her må kommunene komme på banen med midler til skolene, anmoder Sametingets visepresident Laila Susanne Vars. </em></p>
<p>Studietilbudet starter opp denne høsten, med så langt 15 påmeldte deltakere. Studiet består av tre moduler som hver utgjør 10 studiepoeng, til sammen 30 studiepoeng. Studie går over 4 kurssamlinger med følgende tema:</p>
<p>- Innføring av PedIT som verktøy i opplæringa</p>
<p>- Inkluderende læringsarenaer i samisk skole</p>
<p>- Pedagogisk utviklingsarbeid i samisk skole</p>
<p>- Tilpasset opplæring og elevforutsetninger i samisk skole</p>
<p><em type="bold">Kontakt: </em></p>
<p xml:lang="sme">Rektor ved Sámi Allaskuvla / Samisk Høgskole, Jelena Porsanger Tlf. 92262212</p>
<p>Sametingets visepresident, Laila Susanne Vars Tlf. 97754102</p>
<p>Prosjektleder ved Sámi Lohkanguovddáš / Senter for samisk i opplæringen, Tove-Lill Labahå Magga Tlf. 78448622</p>
<p type="title">Styrk virkemidlene i tiltakssonen!</p>
<p>Regjeringen må videreføre og styrke virkemidlene i tiltakssonen. Det var Sametingsråd Marianne Baltos hovedbudskap til kommunal og regionalminister Liv Signe Navarsete. Navarsete var mandag 17.september i Kirkenes i forbindelse med at tiltakssonen for Nord-Troms og Finnmark har blitt gjennomgått. NORUT Alta har stått for gjennomgangen.</p>
<p><em type="bold">- Sametingets egne analyser av de samiske områdene, viser de samme sentraliseringstrekkene som NORUT Alta redegjør for i sin rapport, bare enda sterkere, sa Marianne Balto, som senere overrakk Sametingets næringsmelding til kommunal- og regionalministeren. </em></p>
<p>Det var stor enighet blant møtedeltakerne om at tiltakene i sonen har virket, deriblant fylkesordfører i Finnmark Runar Sjåstad.</p>
<p>Finnmark og de sju nordligste Tromskommunene utgjør Tiltakssonen. Virkemidlene i sonen er fritak for arbeidsgiveravgift, fritak for el-avgift, redusert personskatt, ettergivelse av studielån og økt sats for barnetrygd. Du kan lese Norut Altas rapport her.</p>
<p><em type="bold">Kontaktperson: </em></p>
<p>Rådsmedlem Marianne Balto , tlf. 480 63 358</p>
<p type="title">Tanalovens <span type="quote" xml:lang="sme">”grunnlovstatus”</span></p>
<p><em type="bold">Kronikk av rådsmedlem Marianne Balto. </em></p>
<p>I kjølvannet av at vi har fått på plass lokal forvaltning i Tanavassdraget jobbes det med en lovrevidering fra Miljøverndepartementets side for å tilpasse lovverket dagens situasjon. Sametinget er blitt konsultert om endringene. Jeg har alltid arbeidet for styrkingen av rettigheter gjennom folkeretten og ønsker å gjøre det samme nå.</p>
<p>Tanaloven står i dette lovarbeidet frem som en bauta som har beskyttet laksebreveiernes rettigheter i 124 år. Det er kanskje noe å tenke på for dagens lovgivere at en allerede i 1888 anerkjente laksefiskernes historiske rett til å fiske i en slik grad at befolkningen fikk en egen lov. Lovens forarbeider levner ingen tvil; loven er ment å beskytte rettigheter opparbeidet ved alder tids bruk og sedvane.</p>
<p>Den sentrale bestemmelsen i Tanaloven som omhandler garnfiskeretten er selvsagt av stor verdi for den delen av lokalbefolkningen som driver med garnfiske og har nærmest grunnlovsstatus. Det er nettopp her det blir slått fast hvem som har fiskerett.</p>
<p>Rettigheten som er lovfestet i Tanaloven, den skal vi verne om. Derfor er det viktig å få med seg at det Miljøverndepartementet nå foreslår ikke innebærer at bestemmelsen blir borte, men at den videreføres og legges inn i et eget kapittel i finnmarksloven. Dette vil si at selve rettigheten er foreslått videreført og at forarbeidene til Tanaloven fortsatt gjelder like fult.</p>
<p>Det er lange og omfattende prosesser som foregår akkurat nå. <em type="bold">Jeg har forståelse for at det oppstår diskusjoner og usikkerhet omkring hva endringene innebærer. På bakgrunn av dette, kommer jeg overfor stortingskomiteen der lovforslaget nå ligger å be om en presisering i foreslått § 28 i finnmarksloven om at særskilte rettighetene eksisterer til fiske på grunnlag av alders tids bruk og lokal sedvane. </em>Sametinget fremmet et slikt ønske om å beholde ordlyden i første del av § 28 allerede under konsultasjonene med Miljøverndepartementet. Dette er et viktig politisk prinsipp for meg. </p>
<p>I protokollen etter Sametingets konsultasjon med Miljøverndepartementet av 26.10.10 står det at den foreslåtte endringen i finnmarksloven ikke kan gripe inn i allerede eksisterende rettigheter for tanadalens befolkning. Dette vil være sentralt for den fremtidige lovforståelsen. Her fremkommer det tydelig at endringer ikke er ment å endre rettstilstanden.</p>
<p>Tanaloven er derimot i seg selv moden for endringer; ordlyden er gammelmodig, rettigheten ikke kjønnsnøytral og i tillegg gir resten av loven staten en vid hjemmel til å forvalte fisket i vassdraget, noe som ikke lenger er tilfelle etter at den lokale forvaltningen er opprettet.</p>
<p>Forvaltningen av Finnmarks ressurser har gjennomgått mange endringer, spesielt med opprettelsen av FEFO. Endringene i forvaltningen av Tanavassdraget er en del av denne omfattende prosessen. Det er ett unntak; rettighetene til fisket er allerede avklart og derfor er ikke forvaltningen av vassdraget hverken en sak for FEFO eller en sak for Finnmarkskommisjonen å utrede.</p>
<p>I vassdraget skal det heretter være lokal forvaltning. Staten skal kun sette rammer for forvaltningen gjennom lovverket. Staten skal ikke lenger opptre som formyndere på vegne av lokalbefolkningen. Da må lovene gjenspeile situasjonen. Vi kan ikke være redde for endringer i denne sammenheng.</p>
<p>Like viktig for meg er det derfor at retten til stangfiske nå for første gang er foreslått lovfestet i Finnmarksloven. Denne har frem til utarbeidelsen av tanaforskriften vært ulovsfestet og fulgt av sedvane. Dette er en riktig så gledelig rettsutvikling. <em type="bold">Sametinget ville aldri gått med på en omlegging av Tanaloven hadde det ikke vært for at vi mener at dette innebærer en styrking av lokalbefolkningens rettigheter. </em>Både retten til stangfiske og garnfiskeretten blir styrket ved å legges inn i finnmarksloven. Sametinget har jobbet lenge for at folkeretten i større grad skal være en del av norsk lovgivning. </p>
<p>Det er anerkjent at ILO – 169 i dag er delvis inkorporert gjennom finnmarkslovens § 3. Dette betyr at folkeretten vil ha forrang og styrke rettigheter basert på samisk sedvane, hevd og alders tids bruk. Fiskerettighetene i Tanavassdraget er i tråd med med ILO 169 artikkel 15, der det heter at vedkommende folks rett til naturressurser i deres landområder skal sikres spesielt.</p>
<p>Det er flott å oppleve at folk er engasjerte i saker som berører våre lokalsamfunn. Jeg oppfordrer alle til å sette seg inn i Sametingets vurderinger i denne saken. Noen ganger er endringer av det gode.</p>
<p type="title">Sametingsrådet gratulerer</p>
<p>Sametingsrådet sender lykkeønskninger til de nye statsrådene som ble oppnevnt i statsråd fredag 21.september 2012. - Vi vil særlig rette en takk til tidligere Utenriksminister Jonas Gahr Støre for å ha fått på plass Samordningsforumet for Nordområdene som skal sørge for konkret oppfølgning av Nordområdestrategiens tiltak.</p>
<p>Sametingets deltakelse i dette forumet sikrer at urfolksperspektivet kommer inn når Regjeringen og regionale myndigheter følger opp tiltakene i strategien.</p>
<p><em type="bold">- Sametingsrådet ser frem til å fortsette arbeidet med å sikre at urfolks stemme blir hørt i nordområdepolitikken i samarbeidsforumet, og ønsker ny utenriksminister Espen Barth Eide til lykke med det viktige arbeidet med å ivareta urfolkenes menneskerettigheter i nord, sier Sametingets visepresident, og koordinator for nordområdepolitikken i Sametingsrådet, Laila Susanne Vars </em></p>
<p>Barth Eides bakgrunn fra Utenriksdepartementet og NUPI gir ham et godt utgangspunkt for å arbeide med menneskerettigheter og urfolks rettigheter i et globalt perspektiv.</p>
<p><em type="bold">- Utenriksministeren og hans departement vil spille en viktig rolle i forberedelsene frem mot Alta 2013 og Verdenskonferansen for urfolk i New York i 2014, og vi ser frem til å samarbeide med ham, sier Vars. </em></p>
<p>Sametingsrådet mener også det er gledelig at regjeringen har fått en ung kulturminister med minoritetsbakgrunn.</p>
<p><em type="bold">- Kultursektoren er det samepolitiske området som Sametingsrådet mener får minst oppmerksomhet fra nasjonale myndigheter, derfor har vi forventninger til at en minister med minoritetsbakgrunn vil kunne se på den nasjonale kulturpolitikken sett fra et minoritetsperspektiv og bidra til å styrke dialogen med Sametinget, sier Vars </em></p>
<p>De kulturpolitiske utfordringene som ligger og venter på den nye statsrådens bord er blant annet ferdigstillelse av samenes tusenårssted- Østsamisk museum i Neiden, fortgang i planene om en nasjonal scene for det samiske nasjonalteateret Beaivváš i Kautokeino, bygging av sørsamisk kultursenter Saemijen Sijte på Snåsa. Dette er bare noen av de utfordringene den nye kulturministeren vil måtte håndtere.</p>
<p><em type="bold">- Vi ønsker alle statsrådene til lykke med sitt virke og forventer at de hver på sitt område er sitt ansvar bevisst når det gjelder å implementere urfolks rettigheter innenfor ulike samfunnsområder, sier Sametingets visepresident Laila Susanne Vars avslutningvis. </em></p>
<p>Kontaktperson:</p>
<p xml:lang="sme">Visepresident Laila Susanne Vars , tlf. 977 54 102</p>
<p type="title">Fremgang i arbeidet med norsk-svensk reinbeitekonvensjon</p>
<p>Sametinget i Norge og Sverige har sammen med Svenska Samers Riksforbund og Norske Reindriftssamers Landsforbund fått i oppdrag fra norsk og svensk regjering å arbeide videre med norsk –svensk reinbeitekonvensjon. Formålet er å få en konvensjon som ivaretar alle parters rettigheter og interesser på en god måte.</p>
<p><em type="bold">-Dette arbeidet må vi ha sluttført innen ett år, derfor håper vi å få en god prosess med reindriftssamer på norsk og svensk side. Bare på den måten kan vi få en konvensjon som ivaretar alles rettigheter og interesser, sier rådsmedlem Ellinor Marita Jåma. </em></p>
<p>Bakgrunnen for møtet på fredag er den norsk-svenske reinbeitekonvensjonen som ble undertegnet mellom Norge og Sverige i 2005, men på grunn av sterk misnøye fra samisk side har ikke konvensjonen blitt ratifisert. På bakgrunn av det arbeidet vi har lagt frem for regjeringene, valgte de å åpne opp for endringer i konvensjonen.</p>
<p><em type="bold">-Fra samisk side er man nå opptatt av å komme videre i dette arbeidet, og vi mener at et samisk samarbeide i saken, er den rette vei å gå. Vi er nå opptatt av å ha en god dialog med alle involverte for å få saken godt belyst og ivareta alle parters rettigheter i konvensjonen, sier Jåma. </em></p>
<p><em type="bold">-På dette stadiet i arbeidet er det ikke tatt noen avgjørelser, og notatet som ble fremlagt i ministermøte er ikke noen bindende dokument i saken. Innholdet i notatet kan vi nå offentliggjøre etter å ha diskutert med våre samiske samarbeidspartnere. Det er viktig å være klar over at notatene kun er et utgangspunkt for det videre arbeid og ikke må tolkes som bindende. Det er etter å ha hørt de berørte parter vi kan danne oss en mening om hva det endelige resultatet vil måtte bli, sier Jåma. </em></p>
<p>For mer informasjon kontakt <em type="bold">rådsmedlem Ellinor Marita Jåma tlf. +47 916 13 460 </em></p>
<p>Innledning til arbeidsnotat om norsk-svensk reinbeitekonvensjon.doc</p>
<p>51,50 kB</p>
<p>Arbeidsnotat med utgangspunkt i norsk-svensk reinbeitekonvensjon. Utarbeidet av Sametinget i Norge..doc</p>
<p>53,50 kB</p>
<p>Konvensjon mellom Norge og Sverige om grenseoverskridende reindrift.doc</p>
<p>79,50 kB</p>
<p type="title">Kunstneravtalen for 2013 er klar</p>
<p>Sametinget og Samisk kunstnerråd ble onsdag 26.september enige om kunstneravtalen for 2013. Rammen for avtalen er på kr. 6,52 mill, dette bertyr en økning på kr. 225 000 fra avtalen i 2012.</p>
<p><em type="bold">- Det er gledelig at kunstneravtalen nå er underskrevet og den viser at Sametinget har styrket samisk kunst og kultur over en årrekke, uttaler rådsmedlem Vibeke Larsen. </em></p>
<p>Et av punktene i kunstneravtalen for 2013 er at det avsettes middler til å styrke det faglige arbeidet ved Samisk kunstenrråd. 500 000,- avsettes til en ordning med fagkonsulenter. Fagkonsulentenes overordnede arbeid ska være å fremme samisk skjønnlitteratur, musikk og joik.</p>
<p><em type="bold">- Etter den vellykkede kunstnerkonferansen som ble arrangert tidligere denne måneden er særdeles gledelig at vi nå følger opp med konkret tiltak og fortsetter det gode samarbeidet med kunstnerrådet, uttaler rådsmedlem Vibeke Larsen. </em></p>
<p>Videre er partene blant annet enige om:</p>
<list><p type="listitem">At retningslinjene for stipendordningene, innkjøpsordningene og kunstfondet revideres før forhandlingenen tar til i 2013.</p>
<p type="listitem">At den kunstnerkonferansen som ble arrangert høsten 2012 var vellykket og at det bør arrangeres en kunstnerkonferanse annen hvert år.</p>
</list><p><em type="bold">Kontakperson: </em></p>
<p>Rådsmedlem Vibeke Larsen , tlf: 941 30 116</p>
<p>Kunstneravtale 2013.pdf</p>
<p>423,66 kB</p>
<p type="title">Innlegg av sametingspresident Egil Olli på mineralseminar torsdag 27.09.12</p>
<p>Sametingsrådet ønsker å øke kunnskapsgrunnlaget i Sametinget i forkant av forhandlinger med gruveselskaper om muligheter for oppstart av gruvedrift. Seminaret vil belyse internasjonale retningslinjer for ansvarlig næringsliv, forhandlingsprosesser med mineralselskaper og gruvedrifts konsekvenser for samisk tradisjonell næringsutøvelse, miljø og samfunnsutvikling.</p>
<p><em type="bold">Her er innlegget til sametingspresident Egil Olli. </em></p>
<p><em type="bold">Sametingsrepresentanter, inviterte foredragsholdere og andre tilstedeværende. God morgen! </em></p>
<p>Når Norge skulle få en ny, moderne og helhetlig minerallov forventet vi i Sametinget at dette også gjaldt for samene i hele det tradisjonelle samiske området. Slik ble det ikke. Vi fikk en lov:</p>
<p>- Der det <em type="italic">ikke </em>tas noe hensyn til samisk kultur ved mineralvirksomhet utenfor Finnmark. </p>
<p>- Der Sametinget <em type="italic">ikke </em>gis rett til å konsultere om beslutninger knyttet til mineralvirksomhet. </p>
<p>- Der samene <em type="italic">ikke </em>gis en del av fordelen ved gruvevirksomhet - uavhengig av hvem som er grunneier. </p>
<p>Det ble fremmet en lov som skulle gjelde hele landet, bare ikke det samiske folk i hele landet.</p>
<p>Det ble fremmet en lov som skulle være moderne, bare ikke i forhold til urfolksretten.</p>
<p>Det ble fremmet en lov som skulle skape forutsigbarhet, bare ikke for samene – og da i realiteten heller ikke for næringen.</p>
<p>Sametinget <em type="italic">kunne </em>ikke gi sitt samtykke til en slik lov. Sametinget <em type="italic">ga </em>ikke sitt samtykke til loven. </p>
<p>Med Stortingets minerallovvedtak var det sametingsrådets vurdering at vi hadde to valg.</p>
<p>- Vi kunne velge å avvise og motarbeide alle gruveinitiativ i samiske områder, eller;</p>
<p>- Vi kunne velge å utarbeide vår egen veileder for hvordan vi på en åpen og gjennomsiktig måte forholder oss til, og søker enighet med, mineralselskaper direkte.</p>
<p>Vi valgte det sistealternativet - ikke uten oppmerksomhet.</p>
<p>Med vedtaket av Sametingets mineralveileder tok Sametinget en ny rolle for den samiske kultur- og samfunnsutviklingen. Vi påvirker ikke bare rammevilkårene staten setter og tiltakene staten beslutter. Vi trer fram og setter opp forventninger til flernasjonale private næringsaktører. Vi går inn i konkrete saker og på egne premisser definerer vi hva som er til gagn for samisk kultur.</p>
<p>Formålet med mineralveilederen er:</p>
<p>- Å legge til rette for at hensynet til samisk kultur vektlegges og ivaretas.</p>
<p>- Å fastsette forventninger til selskapers samarbeidsform.</p>
<p>- Å sikre at folkeretten etterleves.</p>
<p>Mineralveilederen sikrer at opplysninger om samiske bruk og interesser frambringes ved planer om faktiske undersøkelsesarbeider.</p>
<p>Den sikrer at det utarbeides konsekvensutredninger etter Sametingets planveileder.</p>
<p>Mineralveilederen sikrer at ingen undersøkelser eller gruvedrift skjer uten at det har vært forhandlet om det.</p>
<p>Den stiller opp en forventning om at selskapene kommer til oss for å forhandle.</p>
<p>På den annen side pålegger den oss til å forhandle når utredningsgrunnlaget foreligger.</p>
<p>Forhandlinger skjer på tre nivå, som henger sammen med hvordan gruveprosjekter utvikler seg.</p>
<p>- Det forhandles om søknad om undersøkelsesavtale når det er snakk om undersøkelser som kan gi fysiske inngrep.</p>
<p>- Det forhandles om intensjonsavtaler når det er planer om å søke utvinningsrett. Intensjonsavtaler er i korthet avtaler om at en skal forhandle om søknad om driftskonsesjon. Utvinningsrett er ingen rett til utvinning, men en prioritert rett til å søke om drift.</p>
<p>- Det forhandles om en hovedavtale om søknad om driftskonsesjon.</p>
<p>La det være helt klart; vår selvpålagte plikt til å forhandle, og intensjonsavtaler om hvordan dette skal gjøres foregriper <em type="italic">ikke </em>utfallet av forhandlingene. Det står i mineralveilederen og det står i intensjonsavtalene. Forhandlingen skal avdekke om planer om gruvedrift kan være til gagn for samisk kultur og kan skje i sameksistens med tradisjonelle samiske næringer. </p>
<p>Konsekvensutredninger og forhandlinger er virkemidler for brei og grundig informasjon.</p>
<p>Jeg legger til grunn at eventuell gruvedrift krever vårt informerte samtykke. Da må vi gjøre oss tilgjengelig for informasjon.</p>
<p>Dette er kjernen i Sametingets mineralveileder. Den etablerer gjennomsiktighet og prosessuell forutsigbarhet for Sametinget, tradisjonelle samiske næringer og mineralnæringen.</p>
<p>Den skaper ikke forutsigbarhet om utfallet av hver enkelt sak. Det må selvsagt vurderes konkret.</p>
<p>Med vedtakelsen av mineralveilederen har som sagt Sametinget tatt en ny rolle. Vi har tiltatt oss stor innflytelse – jeg vil si - sannsynligvis en avgjørende innflytelse. En så stor innflytelse gir oss og et stort ansvar.</p>
<p>Det å forhandle om gruveetablering det kan være brei tilslutning om i det samiske samfunnet er krevende.</p>
<p>Våre konklusjoner må stå seg i møte med storsamfunnet, som vi samer også er en del av.</p>
<p>Det er derfor alvorlige avveielser Sametinget skal ta, og vi skal gjøre det i forkant av myndighetsbeslutninger.</p>
<p>Våre områder har i det siste blitt karakterisert som et skattekammer. Ja, det er sikkert sant at det finnes et skattekammer under jorden i våre områder.</p>
<p>Vi skal ikke lete etter og grave opp skatter i grådighet. Men i aktelse for at våre valg skal gi verdier i mange generasjoner framover.</p>
<p>Vi i Sametinget har en nøkkel for slike valg. Jeg håper dette seminaret bidrar til at vi med bedre og breiere kunnskap bruker vår nøkkel på en klok måte.</p>
<p>Takk for oppmerksomheten!</p>
<p><em type="bold">Sametingspresident Egil Olli </em></p>
<p>Her er programmet for seminaret: http://www.sametinget.no/Kalender/Gruvedrift</p>
<p type="title">Ny næringsavtale for duodji</p>
<p><em type="bold">Sametinget og duodjiorganisasjonene Sámiid Duodji og Duojáriid ealáhussearvi har i dag inngått en næringsavtale for duodji for 2013. -Forhandlingene har vært positive og konstruktive og viderefører Sametingets sterke satsing på duodji som næring, sier rådsmedlem Marianne Balto. </em></p>
<p>Avtalen har en ramme på kr. 9,4 mill. for 2013.</p>
<p><em type="bold">-Det er spesielt gledelig at avtalepartene er enige om i verksette et prosjekt innenfor merkevarebygging, salg og markedsføring, sier rådsmedlem Marianne Balto. </em></p>
<p>Hun sier dette er et viktig steg i arbeidet med å øke lønnsomheten i næringen ved at duodjiprodukter blir mer tilgjengelig og får en større verdi i markedet.</p>
<p>Avtalepartene er også enig om å prioritere kompetansehevende tiltak for neste år. Ordningen med driftstilskudd har det vært mye fokus på og rådsmedlem Marianne Balto er glad for at partene er enig om å vurdere ordningen.</p>
<p><em type="bold">For mer informasjon: rådsmedlem Marianne Balto, + 47 480 63 358 </em></p>
<p>Avtalen er vedlagt:</p>
<p>Næringsavtale for duodji for 2013.pdf</p>
<p>834,70 kB</p>
<p type="title">Bedre tolketjeneste i helsevesenet</p>
<p>Etter initiativ fra Sametinget starter Helse Finnmark opp et prosjekt som skal forbedre tolkningen i helsevesenet. – Dette er et stort steg i riktig retning, uttaler rådsmedlem Ellinor Marita Jåma.</p>
<p>Der det tidligere var vanlig å ha samisk tolk til stede over høytalertelefon vil det nå benyttes videooverføring. På den måten vil tolken ikke bare benytte seg av kun det uttalte ord, men også kroppsspråk, mimikk og ansiktsuttrykk.</p>
<p><em type="bold">- Den desidert beste tolkesituasjonen vil alltid være å ha pasient og tolk i samme rom. Når det ikke er en mulighet grunnet eksempelvis avstand, er videooverføring en meget god løsning. Bruk av videooverføring på lap-top vil også gjøre det mye enklere å bruke tolk i andre situasjoner enn bare legesamtaler når man er innlagt,. uttaler rådsmedlem Ellinor Marita Jåma. </em></p>
<p>Hun understreker videre viktigheten med å få bruke sitt morsmål i møte med helsevesenet.</p>
<p><em type="bold">- Det er en kjensgjerning at mennesker vender til sitt morsmål i stressende eller pressede situasjoner. Man formulerer seg rett og slett bedre, mer presis og lettere når en snakker sitt eget språk. Feilkommunikasjon i en medisinsk kontekst kan i værte fall være dødelig og jeg har stor tro på at pilotprosjektet til Helse Finnmark kan bedre dialogen mellom pasient og behandler, uttaler rådsmedlem Ellinor Marita Jåma. </em></p>
<p>Pilotprosjektet vil løpe fra 1. oktober til 9. desember 2012. Sykehuset i Hammerfest har en tolk i 100 prosent stilling på dagtid, og i pilotprosjektet vil tolk være tilgjengelig fra kl. 16-24 på alle hverdager og fra 08-24 i helgene.</p>
<p>Tolkene skal være tilgjengelige på videokonferanse i løpet av 30 minutter fra helsepersonellet tar kontakt.</p>
<p><em type="bold">Kontaktperson: </em></p>
<p xml:lang="sme">Rådsmedlem Ellinor Marita Jåma , tlf. 916 13 460</p>
<p type="title" xml:lang="sme">Vuolgán Várjjagis - Made in Varanger</p>
<p>Sametingsrådet gikk den 3.oktober inn for å støtte bolystprosjektet Vuolgán Várjjagis - Made in Varanger med i overkant av 200 000,-. – Det er gledelig å kunne støtte regionalutviklingen i Varangerområdet, uttaler rådsmedlem Marianne Balto.</p>
<p><em type="bold">- Nesseby er en sjøsamisk kommune som har mange duodjiutøvere og håndverkere med fag- og mesterbrev. I tillegg har kommunen matprodusenter med kjøtt av høy kvalitet. Prosjektet Made in Varanger ønsker å øke bolysten i Nesseby kommune, samt utvikle småskalaproduksjon av duodji og mat. Dette er selvsagt noe vi i Sametingsrådet støtter opp om, uttaler rådsmedlem Marianne Balto. </em></p>
<p>Målgruppen for prosjektet er allerede eksisterende og etablerte mat-, håndverk og duodjiprodusenter i Varangerområdet. Prosjektet tar utgangspunkt i behov og utviklingsvilje hos målgruppene.</p>
<p>Made in Varanger er valgt ut som en av bolystsatsningene til Regjeringen og rådsmedlem Balto uttykker stor glede over at av prosjektet har bred støtte, blant annet grunnet fraflytningsproblematikken.</p>
<p><em type="bold">- Fraflyttingen fra samiske områder skaper utfordringer med å holde oppe folketallet. I tillegg til arbeidsplasser er det viktig å opprettholde attraktive lokalsamfunn der unge vil bo. Prosjekter som Made in Varanger er viktige tiltak for å snu fraflyttingstrenden. Jeg ønsker prosjektet lykke til, uttaler rådsmedlem Marianne Balto avslutningsvis. </em></p>
<p>Vuolgán Várjjagis - Made in Varanger har 4 delmål:</p>
<list><p type="listitem">utvikle markedsføring, salg og distribusjon av høykvalitets håndverk og mat</p>
<p type="listitem">utvikle etablerermiljø for unge og nye aktører innen håndverk og matproduksjon</p>
<p type="listitem">utvikle et nyskapende produksjons - og nettverkingsmiljø for håndverkere og matprodusenter, både for utøvere på heltid og deltid</p>
<p type="listitem">videreutvikle markedet Vuonnamarkanat til en internasjonal festival for lokalproduserte varer i nord, og i samarbeid med Grensekommunerådet løfte fram utfordringene i rammevilkårene</p>
</list><p><em type="bold">Kontaktperson: </em></p>
<p>Rådsmedlem Marianne Balto , tlf. 480 63 358</p>
<p type="title">Styrker samisk språk og kultur</p>
<p><em type="bold">Sametingspresident Egil Olli er fornøyd med at regjeringen øker bevilgningene til samisk språk og kultur. -10 millioner kroner årlig til samiske språk og kulturtiltak i en fem års periode vil være med på å øke engasjementet og aktivitetsnivået, sier sametingspresident Egil Olli. </em></p>
<p><em type="bold">Sametingspresident Egil Olli er fornøyd med at regjeringen øker bevilgningene til samisk språk og kultur. -10 millioner kroner årlig til samiske språk og kulturtiltak i en fem års periode vil være med på å øke engasjementet og aktivitetsnivået, sier sametingspresident Egil Olli. </em></p>
<p>Sametingspresident Egil Olli sier at det også er positivt at Røyrvik kommune innlemmes i forvaltningsområdet for samisk språk.</p>
<p><em type="bold">-Det vil være med å synliggjøre og styrke det sørsamiske språket i et område hvor språket er truet, sier Olli. Regjeringen sikrer sørsamisk læremiddel- og terminologiutvikling med 1 million kroner, dette vil også ha stor betydning for fremtiden for sørsamisk språk, sier Olli. </em></p>
<p>Olli sier at behovet for flere læremidler i det samiske samfunnet er stort og derfor hadde det vært ønskelig med større bevilgninger til læremiddelproduksjon.</p>
<p><em type="bold">-Samlet sett er regjeringens budsjettforslag til samiske formål et skritt i riktig retning, avslutter sametingspresident Egil Olli. </em></p>
<p type="title">Si ifra om rasisme!</p>
<p>Det har den siste tiden vært flere medieoppslag om hets og rasisme rettet mot samer. - Hatefulle ytringer og vold er uakseptabelt uansett hvilken begrunnelse man har for å komme med slike ytringer og utøve voldelige handlinger, uttaler visepresident Laila Susanne Vars.</p>
<p><em type="bold">- Det skal ikke være slik at <span type="quote">”såpass må en tåle når man er same”</span>. På vegne av Sametingsrådet ønsker jeg å utrykke vår støtte til de som står fram; dere er modige og deres erfaringer vil hjelpe andre i samme situasjon, uttaler visepresident Laila Susanne Vars. </em></p>
<p><em type="bold">- Vi har den siste tiden hørt sterke historier om både hverdagsrasisme og direkte bruk av vold mot individer med samisk bakgrunn. Jeg er rystet over at slikt fortsatt skjer i Norge i 2012, og det viser at vi alle har en jobb å gjøre med å sikre at både foreldre og opplæringssystemet vårt lærer barn og unge om respekt for andre kulturer og identiteter. Men voksne har et særskilt ansvar, respekt for kulturforskjeller er en grunnleggende verdi i vårt samfunn, uttaler visepresident Laila Susanne Vars. </em></p>
<p>Visepresident Vars fordømmer rasistiske handlinger og berømmer de som står fram med sine historier.</p>
<p>Sametingsrådet har allerede vært i kontakt med Antirasistisk Senter og ønsker nå å se på mulighetene for mer samarbeid i bekjempelsen av den såkalte hverdagsrasismen som mange samer opplever.</p>
<p><em type="bold">Bekymret over omfanget </em></p>
<p>Rasisme er enhver diskriminering basert på etnisitet, opprinnelsesland eller hudfarge. I Norge er rasisme forbudt ved lov i henhold til Straffelovens § 135a og Diskrimineringslovens § 4.</p>
<p><em type="bold">- Rasisme forsvinner ikke av seg selv, og Sametingsrådet har tatt opp med Regjeringen at vi er bekymret for at det er såpass mange samer som opplever diskriminering og rasisme i Norge i dag. Vi har foreslått tiltak, særlig innenfor opplæring og informasjonsarbeid. Vi mener det er viktig at omverdenen får vite om hverdagsrasismen, og media spiller en viktig rolle. Sametingsrådet oppfordrer alle å ta kontakt med Antirasistisk Senter hvis man opplever rasisme i hverdagen, de kan bistå i en vanskelig situasjon, sier Laila Susanne Vars avslutningsvis. </em></p>
<p><em type="bold">Her er anbefalingene fra Antirasistisk Senter: </em></p>
<p>Det er viktig å reagere når rasismen viser seg, og det kan gjøres på mange måter.</p>
<p><em type="bold">Hvis du har vært utsatt for rasisme: </em></p>
<p>Antirasistisk Senters rådgivningskontor har lang erfaring med rasismesaker. Send en e-post eller ring 23 13 90 00 for å lage en avtale om personlig rådgivning.</p>
<p>Likestillings- og diskrimineringsombudet behandler saker og gir gratis rådgivning i diskrimineringssaker.</p>
<p><em type="bold">Rasisme på nett: </em></p>
<p>Hvis du oppdager rasistiske ytringer på Internett kan du rapportere det direkte til KRIPOS via deres tipstjeneste. Rasistiske ytringer kan også rapporteres direkte til moderatorer i debattfora. Ta kontakt med den ansvarlige for siden. Mange har i dag rapporteringsknapper for upassende innlegg. Bruk dem!</p>
<p>Facebook har klare retningslinjer for at rasistisk innhold ikke aksepteres, og du kan rapportere grupper eller annet innhold som du mener er rasistisk. Det er en link nederst på gruppe-siden som heter <span type="quote">"rapporter gruppe"</span> der du anonymt kan rapporterer og evt. begrunne hvorfor du mener gruppen bør slettes.</p>
<p>Mange ønsker ikke å bli personlig involvert av ulike grunner. Til Antirasistisk Senter kan du være anonym, de kan anmelde forhold til politiet for deg, kontakte media, kontakte webhotellet eller kontakte den ansvarlige for siden. </p>
<p><em type="bold">Kontaktperson: </em></p>
<p xml:lang="sme">Visepresident Laila Susanne Vars , tlf. 977 54 102</p>
<p type="title">Samisk læremiddelløft uteblir</p>
<p>Mandag 8. oktober la regjeringen frem sitt forslag til statsbudsjett for 2013. Med et stort etterslep innen samiske læremidler hadde Sametingets plenum i oktober 2011 spilt inn behov for økning på 25 mill. kroner for opplæringsfeltet. Regjeringen foreslår at bevilgningene for 2013 videreføres på samme nivå som for 2012. Sametingets visepresident Laila Susanne Vars er skuffet.</p>
<p><em type="bold">- Det var en skuffelse å se at heller ikke i år ser regjeringen viktigheten av å satse på samiske læremidler, til tross for den godt dokumenterte prekære situasjonen samiske skoleelever fortsatt befinner seg i. Det overrasker meg at Kunnskapsdepartementet ikke har tatt våre innspill på alvor, all den tid vi har hatt en god dialog med Kunnskapsdepartementet om nettopp det store etterslepet på samiske læremidler, uttaler Vars. </em></p>
<p>Satsing på kunnskapssamfunnet er en av hovedparolene i regjeringens budsjettforslag. Sametinget ser med bekymring på at samisk opplæring og utdanning ikke ser ut til å være inkludert i denne satsingen.</p>
<p><em type="bold">- Prosjektet med den nettbaserte delingsarenaen for samiske læremidler, ovttas.no, ble igangsatt i 2010 og har nå vist seg å være et ettertraktet og velfungerende nettportal for synliggjøring og deling av samiske læremidler. Vi så frem til en fast finansiering av initiativet i budsjettforslaget, men heller ikke her ser det ut som Kunnskapsdepartementet har tatt våre innspill til følge. </em></p>
<p><em type="bold">Kontaktperson: </em></p>
<p xml:lang="sme">Visepresident Laila Susanne Vars , tlf. 977 54 102</p>
<p type="title">Inviterer reindrifta til dialog</p>
<p>I sammenheng med arbeidet den norsk-svenske reinbeitekonvensjonen inviterer nå sametingsrådet berørte næringsaktører til dialog. – Næringens synspunkter og innspill er nødvendig for å komme fram til et resultat vi kan enes om fra samisk side, uttaler rådsmedlem Ellinor Marita Jåma.</p>
<p>Norsk-svensk reinbeitekonvensjon ble undertegnet i 2009 mellom Norge og Sverige og den norske og svenske regjering planlegger å ratifisere konvensjonen innen overskuelig fremtid.</p>
<p><em type="bold">- I den forbindelse skal Sametingene i Norge og Sverige, Norske reindriftssamers landsforbund og Svenske samers riksforbund, arbeide videre for å komme til enighet om konvensjonen. Dersom denne prosessen ikke fører frem, er både norske og svenske myndigheter innstilt på å ratifisere og iverksette den allerede fremforhandlede konvensjonen, forklarer rådsmedlem Jåma. </em></p>
<p>Arbeidet med konvensjonen har fått en frist på ett år fra september 2012.</p>
<p><em type="bold">- Sametinget i Norge har fått ansvaret for å lede prosessen og ønsker derfor å komme i dialog med de berørte reinbeitedistrikter for å sikre en best mulig prosess i arbeidet. Vi ber berørte reinbeitedistrikt om å ta kontakt med oss dersom man ønsker en dialog med Sametinget om saken, uttaler rådsmedlem Ellinor Marita Jåma. </em></p>
<p>For å ha en god fremdrift i arbeidet ønskes tilbakemelding innen 15. 11.2012.</p>
<p>Tilbakemelding gis til Seniorrådgiver Ingeborg Larssen, tlf 78 47 40 00 eller på e-post: ingeborg.larssen@samediggi.no .</p>
<p><em type="bold">Kontaktperson: </em></p>
<p xml:lang="sme">Rådsmedlem Ellinor Marita Jåma , tlf. 916 13 460.</p>
<p type="title">Bekymret for tilbudet til sørsamiske pasienter</p>
<p>Rådsmedlem Ellinor Marita Jåma er bekymret for tilbudet innen psykisk helsevern til pasienter i det sørsamiske området og ber Helse Nord ta inn over seg at de har et nasjonalt ansvar for alle samer i Norge, også i sørsamisk område.</p>
<p><em type="bold">- SANKS har bygd opp en unik språklig og kulturell kompetanse i samiske spørsmål, som også bør komme sørsamene til gode, påpeker rådsmedlem Jåma videre. </em></p>
<p>I følge urfolksforpliktelsene har alle samer i Norge krav på et tilrettelagt helsetilbud med språk og kulturkompetanse. Det er på dette grunnlag SANKS i sin tid ble opprettet.</p>
<p><em type="bold">- Sametingsrådet vil aldri akseptere et kvalitativt dårligere tilbud fra SANKS til sørsamiske pasienter. Jeg vil ta denne saken opp med Regjeringen gjennom konsultasjoner, og ber Helse Nord bidra til en løsning hvor også sørsamiske pasienter får et behandlingstilbud gjennom SANKS, uttaler Ellinor Marita Jåma. </em></p>
<p>Rådsmedlem Ellinor Marita Jåma påpeker avslutningsvis at Helse Nord bør opptre som en støttespiller for SANKS i dette arbeidet, og se betydningen av et behandlingstilbud også til sørsamiske pasienter.</p>
<p><em type="bold">Kontaktperson: </em></p>
<p xml:lang="sme">Rådsmedlem Ellinor Marita Jåma , tlf. 916 13 460</p>
<p type="title">Satser på samisk kulturkunnskap</p>
<p>Sametingets visepresident Laila Susanne Vars er svært glad for at det nå er avklart at samisk kulturkunnskap blir et satsningsområde i <span type="quote">”Kompetanse for kvalitet – strategi for videreutdanning av lærere for 2012- 2015”</span>.</p>
<p><em type="bold">- Jeg er gjort kjent med at Utdanningsdirektoratet har uttalt at samisk kulturkunnskap vil prioriteres ved fastsettelse av videreutdanningstilbud for lærere. Som ansvarlig for utdanningsspørsmål i Sametingsrådet er jeg veldig fornøyd med signalene fra direktoratet i denne saken, uttaler visepresident Laila Susanne Vars. </em></p>
<p>Samisk lærerutdanningsregion (SAK 7) har kjempet for å få inn samisk kulturkunnskap som et videreutdanningstilbud for inneværende studieår, men fikk ikke gjennomslag i direktoratet.</p>
<p>Sametingets visepresident løftet denne saken opp for statssekretær Elisabeth Dahle i Kunnskapsdepartementet under hennes studiereise i Finnmark i vår. Her ble det pekt på behovet for studietilbud i samisk kulturkunnskap, og vist til at det er flere høgskoler som allerede jobber med å utvikle slike tilbud.</p>
<p><em type="bold">- Jeg vil særlig berømme Høgskolen i Finnmark som har gjort en formidabel jobb for å få endret kriteriene. Det gleder meg stort å se hvor godt det jobbes i samisk lærerutdanningsregion og ikke minst at det gir ønskede resultater, uttaler visepresident Laila Susanne Vars. </em></p>
<p>At samisk kulturkunnskap nå blir et satsningsområde vil også være med på å oppfylle målet om at studentene i den nye grunnskolelærerutdanningen skal ha kunnskap om samer og det samiske samfunnet. Kunnskaper om det samiske folk, deriblant kunnskap om samisk kultur og historie er områder som det er et behov for å styrke særlig innenfor læreryrket.</p>
<p><em type="bold">- Jeg synes det er et viktig steg i riktig retning når vi får styrket utdanningstilbudet innenfor samisk kulturkunnskap, ikke minst med tanke på forebygging av hets og hatefulle ytringer rettet mot samer, sier visepresident Vars. </em></p>
<p>Visepresident Vars understreker videre at det er spesielt viktig med et økt fokus på sjøsamisk kulturkompetanse, i og med at dette er en del av den samiske kulturen som historisk sett har vært under sterkest press fra storsamfunnet.</p>
<p><em type="bold">- Jeg har store forventninger om at utdanningstilbud innenfor samisk kulturkunnskap blir igangsatt i alle de samiske områdene allerede neste høst og ser frem til et videre godt samarbeide mellom Sametinget og samisk lærerutdanningsregion, avslutter visepresident Laila Susanne Vars. </em></p>
<p><em type="bold">Kontaktperson: </em></p>
<p xml:lang="sme">Visepresident Laila Susanne Vars , tlf. 977 54 102</p>
<p type="title">Kulturnæringer øker i de samiske områdene</p>
<p><em type="bold">Sysselsettingen øker i kulturnæringene i de samiske områdene. Det viser en rapport som Telemarkforsking har laget for Sametinget. </em></p>
<p>Rapporten viser at veksten har vært størst i opplevelses og aktivitetsbedrifter og interesseorganisasjoner. Sysselsettingen er nesten fordoblet og det er en større vekst enn i landsdelen og Norge forøvrig, viser rapporten til Telemarksforsking.</p>
<p>I de samiske områdene jobber 594 personer innenfor ulike kulturyrker. 204 av disse jobber innen media, 110 jobber med kunstnerisk arbeid av ulik art, 228 personer jobber med kulturformidling, f.eks. museums og bibliotekansatte, og 52 personer jobber med kunstopplæring i kulturskolen eller lignende.</p>
<p><em type="bold">Norsk kulturindeks </em></p>
<p>Norsk kulturindeks er en årlig oversikt over kulturtilbud og kulturaktivitet i norske kommuner, regioner og fylker. Indeksen er basert på data fra en rekke offentlige etater, interesseorganisasjoner og foreninger. I denne rapporten presenterer Telemarksforsking resultater og detaljer for de samiske kommunene.</p>
<p><em type="bold">Kunstnerkommune </em></p>
<p>Totalt er 96 kunstnere bosatt i de samiske områdene, viser rapporten til Telemarksforsking. Dette tilsvarer to kunstnere pr. tusen innbyggere, en kunstnertetthet som er om lag halvparten av landsgjennomsnittet. Antallet kunstnere i samisk område har steget med 6 % det siste året. På landsbasis har det ikke vært noen økning i kunstnertettheten.</p>
<p>Av kommunene i de samiske områdene, er Kautokeino den store kunstnerkommunen. Her finner man totalt 30 kunstnere hvilket betyr at 10,2 pr tusen innbyggere, altså én prosent av befolkningen, er medlem i en eller flere kunstnerorganisasjoner. Kautokeino alene har 17 musikere og komponister, syv skuespillere og seks visuelle kunstnere. Kautokeino rangerer som kunstnerkommune nummer tre i Norge.</p>
<p xml:lang="eng"><em type="bold">Kulturmelding </em></p>
<p><em type="bold">-Rapporten blir et viktig kunnskapsgrunnlag i arbeidet med Sametingets kulturmelding, sier rådsmedlem Marianne Balto. Hun sier at en av grunnene til økningen i kulturnæringene er Sametingets tilskuddsordninger, sier Balto. </em></p>
<p><em type="bold">For mer informasjon: </em></p>
<p>Prosjektleder for Norsk kulturindeks er forsker Bård Kleppe. Henvendelser kan rettes til ham på telefon 911 97 543 eller epost kleppe@tmforsk.no .</p>
<p>Rådsmedlem Marianne Balto + 47 480 63 358</p>
<p>Her rapporten:</p>
<p>Norsk kulturindeks 2012 Resultater fra samisk område.pdf</p>
<p>1,27 MB</p>
<p type="title">Sametinget støtter 100-års jubilanten Anders Larsen</p>
<p>I 2012 er det hundre år siden den første samiske romanen kom ut, nemlig <span type="quote" xml:lang="sme">”Bæivve-Alggo”</span> anført av sjøsamen Anders Larsen fra Kvænangen i Troms. Dette markeres nå med praktutgave av boka <span type="quote">”Om sjøsamene”</span>, som anses å være et av Larsens viktigste verk. Sametingsråd Vibeke Larsen roser initiativet for 100-års markeringen.</p>
<p><em type="bold">- Samisk litteratur er en viktig bærebjelke for samisk språk og kultur, og i dette tilfellet også for vår samiske historie. Anders Larsen var ikke bare en strålende samisk forfatter, han var også en sterk og tydelig stemme for samiske saker i en tid da fornorskningen pågikk med full styrke. Jeg gleder meg til å se jubileumsutgaven av boka og bli bedre kjent med både forfatteren og våre nære historie, sier sametingsråd Vibeke Larsen. </em></p>
<p>Boken <span type="quote">”Om sjøsamene”</span> anses som det utvilsomt viktigste verket av Anders Larsen. Boka tar for seg sjøsamenes liv i Finnmark og Troms i en brytningstid i samisk historie, og illustrerer sjøsamenes liv og levesett fra begynnelsen av forrige århundre med både tekst og bilder.</p>
<p>Det er det samiske forlaget ČálliidLágádus som har tatt initiativet for utgivelse av praktutgaven. Redaktører for boka er Ivar Bjørklund ved Tromsø museum og Harald Gaski ved institutt for kultur og litteratur ved Universitetet i Tromsø. Sametingsrådet støtter jubiluemsutgaven med inntil kr. 150 000,-. </p>
<p><em type="bold">Kontakt: </em></p>
<p>Rådsmedlem Vibeke Larsen , tlf. 94130116.</p>
<p type="title">Samer og Inuitter enige om felles målsettinger i Nuuk</p>
<p>Samer og Inuitter ble enige om felles målsettinger frem mot FNs verdenskonferanse om urfolk i 2014 under deres felles møte i Nuuk, 23. – 24. oktober 2012. Samene og Inuittene utgjør den Arktiske region i FN sammenheng.</p>
<p>Samene var representert gjennom Samisk parlamentarisk råd og Samerådet, mens Inuittene var representert ved Grønlands selvstyre og Inuit Circumpolar Council (ICC).</p>
<p>President og leder av Samisk parlamentarisk råd, Egil Olli uttaler at han er svært tilfreds med det gode samarbeidet mellom inuittene og samene.</p>
<p><em type="bold">- Møtet ble gjennomført på en smidig måte og i en god atmosfære. Den felles arktiske erklæringen er utarbeidet i et nært samarbeid mellom samer og inuitter, og erklæringens innhold framhever tydelig viktigheten av urfolksrettighetene, slik disse er nedfelt i bl.a. FNs urfolkserklæring vedtatt i 2007, uttaler Egil Olli. </em></p>
<p>Samene og inuittene uttykker i erklæringen forventninger om hvilke tiltak og prioriteringer verdenskonferansen bør vedta for å sikre styrket gjennomføring av urfolks menneskerettigheter.</p>
<p><em type="bold">- Vår felles posisjon er handlingsrettet og inneholder en rekke nytenkende forslag som urfolk over hele verden vil kunne dra nytte av dersom disse følges opp under verdenskonferansen. Jeg tror at vår felles erklæring er et godt innspill i prosessen mot verdenskonferansen om urfolk i 2014, utdyper Egil Olli videre. </em></p>
<p>Egil Olli påpeker avslutningsvis at Samisk parlamentarisk råd er svært fornøyd med den arktiske regions sluttdokument, som inneholder regionens prioriteringer mot verdenskonferansen. Erklæringen tar opp temaer som urfolks selvbestemmelsesrett; rett til land, vann, ressurser og tradisjonelle levemåter.</p>
<p><em type="bold">- Erklæringen fremmer forslag om en tilleggsprotokoll til FNs urfolkserklæring med sikte på å styrke gjennomføring av urfolks rett til selvbestemmelse og retten til land og naturressurser; tiltak for å styrke gjennomføringen av urfolksrettighetene; kultur, språk, utdannelse og helse; urfolks grenseoverskridende rettigheter, samt forslag om tiltak for å styrke FNs arbeid med urfolksrettigheter, avslutter Olli. </em></p>
<p><em type="bold">Kontaktperson: </em></p>
<p>President og leder av Samisk parlamentarisk råd, Egil Olli. Tlf. 900 26 880</p>
<p xml:lang="eng">Nuuk Arctic Declaration on the World Conference on Indigenous Peoples 2014.doc</p>
<p>47,00 kB</p>
<p type="title">Viktig kulturhistorie</p>
<p>Sametinget har sommeren 2012 befart 330 bygninger i forbindelse med prosjektet <span type="quote">”identifisering og registrering av samiske bygninger”</span>.</p>
<p>I 2011 startet Sametinget, i samarbeid med Riksantikvaren, opp et registreringsprosjekt av samiske bygninger. Arbeidet er satt i gang samtidig i nordsamisk området, i markesamisk området og i det sørsamiske området. Prosjektet skal identifisere, registrere og tilstandsvurdere automatisk fredete og litt nyere samiske bygninger. Følgende kommuner ble befart Grane, Hattfjelldal, Skånland, Tana og Sør-Varanger.</p>
<p>Gjennom det 3-årige prosjektet ønsker Sametinget å få registrert samiske bygninger som er eldre enn 100 år og dermed automatisk fredet i hele Norge.</p>
<p><em type="bold">Samiske kultur og kunnskapsbærere </em></p>
<p>-Gamle samiske hus har mange kvaliteter som det er viktig å ta vare på. De forteller en historie om samisk kultur og identitet, og derfor er det viktig å registrere og bevare samiske bygninger, sier prosjektleder Mia De Coninck. Disse bygninger utgjør en verdifull kulturarv, og bør sikres som samiske kultur og kunnskapsbærere, sier De Coninck </p>
<p>Sametingets prosjektleder Mia De Coninck sier at de har hatt et godt samarbeid med huseierne under sommerens befaringer. Vi har hørt mange interessante historier om bygningene. Og vi har truffet på mange eiere som har tatt vare på disse bygninger. Huseierne vil få tilsendt brev om gjennomført befaring i løpet av desember 2012. Der vil de også bli oppfordret til fortsatt å ta vare på disse bygninger, noe som gjøres best ved normal bruk kombinert med et jevnt tilsyn og vedlikehold. Ved behov for restaurering av bygget skal dette gjøres i samarbeid med Sametinget.</p>
<p><em type="bold">Befart 330 bygninger </em></p>
<p>Sametinget har telt til nå 130 stabbur, 70 hus, 24 fjøs, 8 jordkjellere og 3 gammer. Stabburene har hatt forskjellige bruksformål og forskjellige konstruksjoner. De kan være lette og luftige eller tunge og tett. De står på stolper eller på stabber av stein. Husene finnes i enda flere varianter, 1, 1 ½ eller 2 etasjer, 2-roms, 4-roms, i tømmer panelt eller ikke. Alle type bygninger forteller hver på sin måte om en samisk tilstedeværelse.</p>
<p>Data og dokumentene som er samlet inn omkring disse bygninger skal legges inn i Askeladden, Riksantikvarens nasjonale database for kulturminner. Denne er søkbar på følgende nettsiden http://www.kulturminnesok.no/</p>
<p><em type="bold">Søker eiere og informanter </em></p>
<p>Sametinget vil neste år ha befaringer i Troms og sørsamisk område.</p>
<p>Eier du en eldre samisk bygning eller har du lokal kunnskap om samiske bygninger og ønsker å bidra med dette, så kan du ta kontakt med Sametinget. Send oss gjerne et bilde og informasjon om bygningene, forteller prosjektleder Mia De Coninck.</p>
<p>Prosjektleder Mia De Coninck, tel. 78 47 40 23, mobil 90 79 98 19, e-post: mia.de.coninck@samediggi.no</p>
<p xml:lang="sme">Prosjektmedarbeider Elin Kristina Jåma, tel. 78 47 40 34, mobil 94 82 59 78, e-post: elin.kristina.jama@samediggi.no</p>
<p type="title">Nordisk samisk likestillingspris til Sámi NissonForum</p>
<p>Sametinget gratulerer Sámi NissonForum med tildelingen av nordisk samisk likestillingspris 2012. Prisen tildeles SNF for deres arbeid med kjønnslikestilling og kvinners rettigheter i samiske samfunn gjennom nesten 20 år.</p>
<p>- <em type="bold">De har turt å tale der mange tier, om tabubelagte problemer i samiske samfunn og om kvinnenes plass i samepolitikken sier Sametingspresident og leder av Samisk Parlamentarisk Råd, Egil Olli </em></p>
<p><em type="bold">Grenseoverskridende </em></p>
<p>Sámi NissonForum har ikke glemt at samene bor i fire land og at det grenseoverskridende perspektivet ligger til grunn for alt de gjør. Videre trekkes det fram at de alltid har hatt kvinner fra flere land i sitt styre noe som gjør at de er synlige langt utenfor Sápmi og har et stort internasjonalt nettverk.</p>
<p>- <em type="bold">De har synliggjort de kvinnelige foregangskvinnene og de samiske kvinnene i historien. De har tatt opp saker som gjelder kroppsfiksering, seksuell trakassering og vold mot kvinner sier Olli. </em></p>
<p><em type="bold">Nordisk samisk likestillingspris </em></p>
<p>Nordisk samisk likestillingspris deles ut av Samisk parlamentarisk råd hvert femte år. Prisen består av et kunstverk og et pengebeløp på til sammen 10 000 euro. Formålet med prisen er å stimulere til økt innsats i arbeidet med å fremme likestilling og likeverd mellom menn og kvinner på tvers av landegrensene i samiske samfunn.</p>
<p>- <em type="bold">Årets prisvinnere har rett og slett vært til stede i samfunnsdebatten med et helt klart mål: Likestilling i samiske samfunn, sier Olli tilslutt. </em></p>
<p>Kontakt:</p>
<p>President og leder av Samisk parlamentarisk råd, Egil Olli. Tlf. 900 26 880</p>
<p type="title" xml:lang="sme">Gratulerer, SlinCraze!</p>
<p>- På vegne av Sametinget vil jeg gratulerer SlinCraze-duo Nils Rune Utsi og Ole Kristoffer Hætta med tildelingen av årets Ramp-Stipend, uttaler rådsmedlem Vibeke Larsen.</p>
<p>Duen ble lørdag 3.november tildelt Ramp-stipendet, pålydende 250 000,-. Nils Rune <span type="quote" xml:lang="sme">«SlinCraze»</span> Utsi fra Mási mottok prisen av musikklegenden Åge Aleksandersen i Namsos på NTE Arena.</p>
<p><em type="bold">- Dette er en enorm utmerkelse for samisk rap, og en anerkjennelse av SlinCraze som nasjonal rapartist på lik linje med KarpeDiem og Lars Vaular. Med sin musikk gjør SlinCraze det samiske språk til allemannseie, uttaler rådsmedlem Vibeke Larsen videre. </em></p>
<p>Nesten 240 søknader kom inn til Ramp-stipendet. Juryleder Åge Aleksandersen sier i en uttalelse at har hørt gjennom alle og føler seg sikker på at de har kommet fram til en verdig vinner.</p>
<p>Ramp-stipendet er på 250.000 kroner, som skal brukes til å videreutvikle artistkarrieren.</p>
<p><em type="bold">Kontakperson: </em></p>
<p>Rådsmedlem Vibeke Larsen , tlf. 941 30 116</p>
<p type="title">Sametinget gratulerer Mikal Urheim med H.M. Kongens fortjenstmedalje</p>
<p>H.M. Kongen har tildelt Mikal Andor Petter Kelok Urheim, sin fortjenestemedalje i sølv for hans sterke og livslange innsats for folk og samfunn. Mikal Urheim har arbeidet som lærer, rektor og politiker. Han har særlig arbeidet med å fremme av lulesamisk språk og samfunn.</p>
<p><em type="bold">– På vegne av Sametinget gratulerer jeg Mikael Urheim for den store hederen det er å få tildelt en slik utmerkelse sier Sametingspresident Egil Olli. </em></p>
<p><em type="bold">Lulesamenes forkjemper </em></p>
<p>Mikal Urheim har i hele sitt yrkesarkive liv arbeidet med spørsmål av stor betydning, særlig for det samiske folk, og lulesamene spesielt. Mikal Urheim har vært sentral i arbeidet med å fremme lulesamisk språk, han satt blant annet i språknemnda som laget den gjeldende lulesamiske rettskrivinga, og som lulesamisk representant i Samisk utdanningsråd.</p>
<p><em type="bold">– Mikal Urheim har spilt en betydelig rolle i utformingen av dagens samiske samfunn i Norge sier Sametingspresident Egil Olli. </em></p>
<p><em type="bold">Samerettsutredningen </em></p>
<p>Som politiker foreslo Mikal Urheim tidlig en fundamental endring i statens forvaltning av samisk spørsmål. Derfor var derfor helt naturlig at Mikal Urheim deltok i den første Samerettsutvalget som foreslo Grunnlovens § 110A, Sameloven og Sametinget.</p>
<p>Leder i Samerettsutvalget, Carsten Smith karakteriserte Mikal Urheim som en høvdingskikkelse som bidro betydelig, med sin dype innsikt og gode formuleringsevne, til de forslag som samerettsutredningen fremmet.</p>
<p><em type="bold">- Denne beskrivelsen er jeg svært enig i, avslutter Sametingspresident Egil Olli. </em></p>
<p><em type="bold">Kontaktperson: </em></p>
<p>President Egil Olli , tlf. 900 26 880</p>
<p type="title">Sterk satsning på kultur, språk og internasjonal arbeid</p>
<p>Kultur, språk og internasjonalt arbeid er viktige satsningsområder i Sametingrådets forslagt til budsjett for 2013. - De samiske institusjonene og festivalene er fyrtårn og viktige arenaer for kultur-, språk- og identitetsutvikling, sier rådsmedlem Vibeke Larsen.</p>
<p>Samiske kulturinstitusjoner er viktige for å bygge den samiske offentligheten, skape forståelse for samisk kultur og bygge broer mellom kulturer. Disse institusjonene representerer også viktige samiske kulturarbeidsplasser der samisk språk står i fokus.</p>
<p><em type="bold">- Sametingsrådet fortsetter å styrke samiske kulturinstitusjoner og synes det er gledelig at vi har funnet rom til å foreslå tre festivaler innlemmet på Sametingets budsjett, sier rådsmedlem Vibeke Larsen. Dette skal være med å skape forutsigbarhet og utvikling, sier Larsen. </em></p>
<p>Lulesamisk uke arrangeres hvert år i Tysfjord med lulesamisk språk og unge i fokus. Raasten Rastah – sørsamisk kulturfestival arrangeres hvert andre år på Røros og er en grenseoverskridene festival med hovedvekt på barn og språk. Samisk uke i Tromsø foreslås også inn på Sametingets budsjett.</p>
<p>Sametinget og Norsk folkemuseum har inngått avtale om tilbakeføring av kulturarv til de samiske museene. Sametingsrådet følger opp avtalen og setter av 1 million kroner til forberedende prosesser i forbindelse med tilbakeføringsprosjektet Bååstede.</p>
<p><em type="bold">Samisk språkkampanje </em></p>
<p><em type="bold">- 2013 er det nasjonale språkåret, og da er det ekstra stor glede å offentliggjøre at sametingsrådet i budsjettet foreslår tilskudd til to nye samiske språksentre. Det er Storfjord språksenter i Storfjord og Gïelearnie i Røyrvik, sier rådsmedlem Vibeke Larsen. </em></p>
<p>Sametingsrådet tar også signalene fra språksentrene om behov for mer forutsigbare rammer, og foreslår at det opprettes et utviklingstilskudd til de samiske språksentrene som får tilskudd fra Sametinget.</p>
<p><em type="bold">- Det er også ekstra gledelig at Røyrvik kommune endelig blir innlemmet i forvaltningsområdet for samisk språk, og får derfor tospråklighetstilskudd fra Sametinget. Dette vil være med å styrke språket i et område hvor samisk er truet, sier Larsen </em></p>
<p>Sametingets hovedmål for arbeidet med samisk språk er flere språkbrukere og økt bruk av samisk. I forbindelse med Språkåret 2013 foreslår sametingsrådet derfor også en språkkampanje for å motivere til økt bruk av samisk og rekruttere flere til å lære seg språket.</p>
<p><em type="bold">Samler urfolk til Alta </em></p>
<p>Sametinget har tatt initiativ til å avholde en forberedende urfolkskonferanse i 2013, for å legge forholdene til rette for urfolks forberedelser til verdenskonferansen i 2014. Den forberedende konferansen avholdes i Alta i juni 2013. FNs permanente forum og FNs ekspertmekanisme for urfolks rettigheter har begge ønsket dette initiativet velkommen. Verdens urfolk har også sluttet seg til konferansen. Sametinget regner med at omtrent 800 urfolksdelegater og observatører vil delta på konferansen i Alta i 2013.</p>
<p><em type="bold">- Sametinget arbeider for at urfolk skal bestemme over egen utvikling og ha mulighet til å ivareta egne interesser internasjonalt. Derfor er det også viktig å ha fokus på internasjonalt arbeid, sier rådsmedlem Vibeke Larsen. </em></p>
<p>Den samiske hjelpeorganisasjonen Mama Sara Education Foundation har med små midler bistått Masaiene i deres behov for skole og utdanning, og viser at hjelp fra urfolk til urfolk kan gjøre en forskjell. Mama Sara Education Foundation foreslås å motta fast støtte fra Sametinget.</p>
<p><em type="bold">Mer samisk innhold i mediene </em></p>
<p>Sametinget ser behovet for å styrke det samiske innholdet i allmennkringkastingen, og ønsker å ta initiativ til å iverksette tiltak i samarbeid med miljøer som arbeider med og kan bidra til å utvikle nye konsepter for samiske opplæringstilbud.</p>
<p>Sametingsrådet foreslår å sette av 1.5 millioner kroner til et prosjekt hvor målet er å få mer samisk innhold i mediene.</p>
<p><em type="bold">- Samiskspråklige kunnskapsprogrammer på tv vil kunne brukes i undervisningssammenheng i den samiske skolen, skoleverket forøvrig og i voksenopplæring. Sametinget viser til NRKs satsing på NRK Skole og NRK Kunnskapskanalen som kan være aktuelle modeller og samarbeidspartnere for å utvikle nye samiske tilbud, sier Larsen. </em></p>
<p><em type="bold">Kontaktperson: </em></p>
<p>Rådsmedlem Vibeke Larsen , tlf. 941 30 116</p>
<p>Sametinget budsjett 2013 - sametingetsrådets forslag til innstilling.pdf</p>
<p>1.010,78 kB</p>
<p type="title">Viktig med en kulturelt tilpasset behandling</p>
<p>Sametinget har gjennom media blitt kjent med at i Helse Nord gjennomgår det tverrfaglige spesialiserte rusbehandlingstilbudet (TSB) i Finnmark. Styret vurderer om de skal styrke TSB tilbudet i Karasjok, flytte tilbudet under SANKS eller flytte døgntilbudet og ruspoliklinikken ved Finnmarksklinikken til Alta.</p>
<p><em type="bold">- Sametingsrådet er opptatt av at samisk språk og kulturkompetanse skal ivaretas i behandlingsinstitusjon for rusmisbrukere. Dette er i tråd med Sametingets innspill til Stortingsmelding om rusmiddelpolitikk, uttaler rådsmedlem Ellinor Marita Jåma. </em></p>
<p>Innspillet ble gitt på bakgrunn av vedtak i Sametingets plenum, og har et klart fokus på forebygging, behandling og ettervern.</p>
<p>Jåma understreker ar Sametingsrådet lenge har sett et klart behov for kulturelt tilpassede behandlingsmetoder. </p>
<p><em type="bold">- Vi er klar på at det er nødvendig at samisk språk og kulturkompetanse har en fremtredende plass i planlegging av tjenestetilbud til rusmisbrukere, og i behandlingssituasjoner, avslutter rådsmedlem Ellinor Marita Jåma. </em></p>
<p><em type="bold">Kontaktperson: </em></p>
<p xml:lang="sme">Rådsmedlem Ellinor Marita Jåma , tlf. 916 13 460</p>
<p type="title">Sametinget gratulerer Synnøve Brevik, Røyken, med Kongens fortjenestemedalje i sølv.</p>
<p><em type="bold">Synnøve Brevik var den første generalsekretæren i Samisk kirkeråd, et virke hun hadde i 16 år. Samisk kirkeråd ble opprett i 1992, kirkerådets oppgave har vært å fremme, verne og samordne samisk kirkeliv i Den norske kirke. </em></p>
<p>Brevik har på en utmerket måte jobbet for å synliggjøre det samiske i religiøse og kirkelige anliggender, både innenlands og i urfolkssammenheng rundt om i verden sier Sametingspresident Egil Olli</p>
<p>-For Sametinget er det av stor symbolsk betydning at representanter for det samiske folk oppnår en slik anerkjennelse som tildeling av fortjenestemedaljen er. Sametinget ønsker Synnøve Brevik lykke til videre i livet sier Sametingspresident Egil Olli tilslutt.</p>
<p type="title">Ønsker en lovfestet rett til samiskopplæring i barnehagen</p>
<p>Sametingsmelding om samisk barnehagetilbud er ferdig. I meldingen foreslås det blant annet at den samme lovfestede retten til samisk opplæring også skal gjelde i barnehagen, slik det er i grunnopplæringen.</p>
<p><em type="bold">- Det er en kjensgjerning at barn tilegner seg ny kunnskap meget lett. Retten til samiskopplæring burde dermed også favne våre minste barn, uttaler visepresident Laila Susanne Vars. </em></p>
<p>Hun utdyper videre at et slikt tilbud kan styrke det samiske språk og den samiske kultur spesielt der samisk ikke er hverdagsspråk.</p>
<p><em type="bold">- For barn i mer urbane strøk, eller fra hjem hvor norsk er hjemmespråk, kan en lovfestet rett til å lære samisk allerede i barnehagen stimulere til videre læring. </em></p>
<p>I meldingen foreslås det videre en storsatsning på språkbadsbarnehager, styrking av samisk språklig fagpersonell og mer kulturelt tilpasset pedagogisk materiell.</p>
<p>Erfaringer fra områder som har prøvd ut språkbadsbarnehager er meget positive når det kommer til tospråklighet og minoritetsspråkopplæring. For best å bevare og utvikle det samiske språk ønsker vi at samiske barn også skal kunne nyte godt av et slikt tilbud, uttaler visepresident Laila Susanne Vars.</p>
<p>Visepresident Vars utdyper at dette er utfordrene med tanke på Sametingets nåværende tilskuddssystem.</p>
<p><em type="bold">- Det er ikke rom for en slik satsning uten at Sametinget får tilført midler til dette arbeidet, sier Laila Susanne Vars. </em></p>
<p><em type="bold">Samiskspråklig fagpersonell </em></p>
<p>Behovet for samiskspråklige barnehagelærere er stort og det foreslås derfor å videreføre ordningen med særskilte utdanningsstipend for barnehagelærerstudenter og studenter som tar høyere utdanning i samisk språk i Sametingets budsjett for 2013.</p>
<p><em type="bold">- Vi har blant annet sett en økning i antallet samiskspråklige gutter som søker seg til førskolelærerutdanningen og det synes vi er en veldig positiv trend sier Sametingets visepresident Laila Susanne Vars. </em></p>
<p>Sametingets visepresident Laila Susanne Vars legger frem hovedpunktene i Sametingets barnehagemelding 13.11.2012 kl.12.20 i forbindelse med Barnehage og skolekonferansen i Tromsø. Saken skal så behandles i plenum sendere i november.</p>
<p>Sametinget inviterer pressen til å delta. Presentasjonen skjer på Radisson Blu i Tromsø.</p>
<p><em type="bold">Kontakperson: </em></p>
<p xml:lang="sme">Visepresident Laila Susanne Vars , tlf. 977 54 102.</p>
<p type="title">Morro med kulturminner</p>
<p>Rådsmedlem Marianne Balto har skrevet en kronikk om samiske kulturminner.</p>
<p>Sommersesongen for Sametingets kulturvernavdeling oppsummeres i disse dager. Den ser slik ut: Måneder med tett befaringsprogram og med forventninger fra de mange byggherrene som alle ønsker sine saker avklart så tidlig som mulig i sesongen. Det er måneder med press på våre folk ute i felten. Det er hast for å nå over mest mulig, og det er glede over endelig å komme ut og drive med det en arkeolog eller bygningsverner egentlig ønsker å gjøre: å bli kjent i landskapet, grave i jorda og undersøke gamle bygg! Jeg tror de aller fleste av oss som har med kulturminnevern å gjøre, opplever gleden over å få lov å arbeide med fortida og framtida vår. Vi opplever også at det arbeidet vi gjør, har stor interesse for andre, fagfolk så vel som menigmann.</p>
<p><em type="bold">Kommer de nedover hele gjengen? </em></p>
<p>Så er det alltid noen som irriterer seg og syns vi hindrer utvikling. Disse får ofte størst oppmerksomhet i media, og sommeren 2012 skilte seg ikke ut i så måte. <span type="quote">”Sametinget stanser snøkanoner”</span>, skrev lokalavisa <span type="quote">”Tidens krav”</span> den 26. juli i år. De fryktet at alpinanlegget i Surnadal ville bli uten kunstsnø denne vinteren på grunn av kulturvernere fra Sametinget. Konklusjonen ga seg selv: Det var til å <span type="quote">”få hætta”</span> av.</p>
<p>Avisa, som kommer ut i Kristiansund, fant det nødvendig å bruke halve forsida på denne nyheten. Bakgrunnen var at Sametinget hadde meldt fra om befaring for å avklare hvorvidt det var verneverdige samiske kulturminner innenfor området der alpinanlegget i Surnadal skulle bygges. Dette fikk avisa til å rydde godt med spalteplass og stille spørsmål om hva <em type="italic">Sametinget </em>, med adresse <em type="italic">Avjovárgeaidnu 50 i Karasjok, </em>hadde å gjøre med utbygging av et alpinanlegg i <em type="italic">Surnadal </em>. ”Kommer de nedover hele gjengen?” spurte avisa, men fikk heldigvis beroligende svar fra tiltakshaver i kommunen: Det var kun var snakk om en til to personer. </p>
<p><em type="bold">Med rett til å si nei </em></p>
<p>Sametinget er vant med slike reaksjoner. Vi blir ofte framstilt som noen som hindrer vekst og utvikling. Vi er, som Altaposten skriver, <span type="quote">”en bremsekloss”</span> på utviklinga. Men stemmer det?</p>
<p>Faktum er at vi sjelden sier nei. Men av og til <em type="italic">skal </em>vi si nei. Vi har ansvaret for å forvalte samisk historie og landskap. Dette ansvaret medfører at vi til tider må si stopp. Men det gjør vi bare når det er nødvendig for å sikre langsiktige interesser som er viktigere enn de aktuelle utbyggingsinteressene. </p>
<p><em type="bold">Landemerke og turistmagnet </em></p>
<p>Kulturminner kunne stoppe utbygging og næringsutvikling også før Sametinget ble opprettet. Et nærliggende eksempel på dette er det store helleristningsfeltet Jiebmaluokta/Hjemmeluft i Alta kommune. I generalplanen for Alta fra 1975 var Jiebmaluokta satt av som industriområde. Funnet av helleristningene stoppet disse planene. Også da var det sterke stemmer som advarte mot å la kulturminnene stå i vegen for vekst og utvikling.</p>
<p>Resultatet kjenner vi: I dag er Jiebmaluokta et av Norges best kjente og mest verdifulle kulturmiljø. Det er for lengst med på Unescos verdensarvliste, og det gir oss verdifulle bidrag til å forstå Finnmarks eldre historie. Jiebmaluokta er nå et område som hele Finnmarks befolkning er stolte over. Dessuten er det en turistmagnet og er slik blitt et område som bidrar til vekst og næringsutvikling i Alta kommune. Kulturminnevern står her ikke i veien for næringsutvikling.</p>
<p><em type="bold">Å forstå sin egen tid </em></p>
<p>Men kulturminner fører ikke alltid til næringsutvikling, og skal ikke alltid gjøre det heller. Kulturminner har først og fremst en verdi i seg selv. De er handfaste spor fra vår fortid. De formidler innsikt og kunnskap om våre forfedres livsvilkår, tankesett og tilpassinger. Uten slik kunnskap om vår egen fortid er vi ikke i stand til å forstå vår egen samtid, og heller ikke i stand til å orientere oss i verden.</p>
<p><em type="bold">Mer moro med kulturminner </em></p>
<p>Riksantikvaren fyller 100 år i år. I den forbindelse har han utfordret Sametinget, og andre kulturminnevernere, til å svare på spørsmålet: ”Kvifor blir det meir moro å arbeide med kulturminne om 50 år?” . Ja, hvorfor blir det slik? Fordi vi tror at om 50 år har vi alle mer kunnskap om våre kulturminner. Og med kunnskap følger innsikt, vi forstår hvilken verdi kulturminnene representerer for oss alle. Kulturminner er vårt kollektive minne. De er noe vi er stolte over, en verdifull gave vi vil ta vare på og gi videre til våre etterkommere.</p>
<p>Hvordan gikk det så med befaringa i Surnadal? Jo, den ble gjennomført og det viste seg at tiltaket ikke var i konflikt med samiske kulturminner. Surnadal alpinsenter arbeider videre med å få snøkanonen på plass.</p>
<p><em type="bold">Rådsmedlem Marianne Balto </em></p>
<p type="title">Ønsker et senter for samisk tradisjonell kunnskap og naturbruk</p>
<p>Sametingsrådet ønsker å ta det viktige arbeidet med samisk tradisjonskunnskap ett skritt videre ved å få på plass grunnlaget for etableringen av et eget senter for samisk tradisjonskunnskap. De foreslås derfor i sitt budsjett for 2013 at det etableres et senter for samisk tradisjonskunnskap og naturbruk.</p>
<p>For å få fortgang i dette arbeidet har Sametingsrådet har gitt Samisk høgskole /Sámi allaskuvla i oppdrag å berede det faglige grunnlaget for etableringen av et slikt senter.</p>
<p><em type="bold">- Jeg er veldig glad for at resultatene av Samisk høgskoles pilotprosjekt for samisk tradisjonskunnskap, Árbediehtu, har gitt så mange positive resultater for det samiske samfunnet. Sámi allaskuvla har opparbeidet seg spisskompetanse på samisk tradisjonskunnskap, og siden det er de som har hatt hovedansvaret for Árbediehtu-prosjektet, så er det naturlig at de får anledning til å videreføre dette arbeidet, sier visepresident Laila Susanne Vars. </em></p>
<p>Sametinget og Fornyings-og administrasjonsdepartementet har gitt økonomisk støtte til Árbediehtu-prosjektet. Prosjektet har utviklet et nettverkssamarbeid med mange samiske institusjoner i hele det samiske området og har utviklet egne metoder for dokumentasjon, bevaring og utvikling av samisk tradisjonell kunnskap. Når Árbediehtu-prosjektet avsluttes i 2015, er planen at det etableres et senter som viderefører arbeidet med samisk tradisjonell kunnskap på permanent basis.</p>
<p><em type="bold">- Det er et stort behov for et senter som arbeider systematisk med å dokumentere, bevare, utvikle og tilgjengeliggjøre samisk tradisjonell kunnskap. Det er mange samiske institusjoner som gjør en innsats innenfor tradisjonell kunnskap, men det mangler et kraftsenter som kan skaffe til veie bedre kunnskapsgrunnlag for måten naturforvaltninger skjer i samiske områder, sier Laila Susanne Vars. </em></p>
<p>Kautokeino kommune hadde også søkt Sametingsrådet om midler til et tilsvarende forprosjekt. Kommunen har over lengre tid planlagt å etablere et senter for samisk tradisjonskunnskap og har også laget konkret plan for etableringen. Sametingsrådet har hatt et fellesmøte med Sámi allaskuvla og Kautokeino kommune, og partene er enige om at det er naturlig at et fremtidig senter faglig tilknyttes Sámi allaskuvla.</p>
<p><em type="bold">- Jeg synes det er positivt at Kautokeino kommune er i gang med et arbeid for å skape arenaer for opplæring i tradisjonell kunnskap og det høres veldig spennende ut at kommunen nå ønsker å satse på både språksenter, fjernundervisning og opplæring i samisk naturbruk i lokalene til nå nedlagte Láhpoluoppal skole. Jeg ser at det er naturlig at det formaliseres et samarbeid mellom Kautokeino kommune og Sámi allaskuvla, da prosjektene deres har stort potensiale for samarbeid og felles løsninger. Det viktigste er at et fremtidig senter sikres nødvendig finansiering, god organisering og lokaliteter som er egnet også for kursing i tradisjonell naturbruk, sier Vars avslutningsvis. </em></p>
<p>Forprosjektet som Sámi allaskuvla skal gjennomføre skal ferdigstilles i løpet av 2014, og den totale kostnadsrammen er på 1.5 millioner kroner.</p>
<p><em type="bold">Kontaktperson: </em></p>
<p xml:lang="sme">Visepresident Laila Susanne Vars , tlf. 977 54 102</p>
<p type="title">Innlegg om samisk språk og kultur i rettsvesenet</p>
<p>Sametingspresident Egil Olli deltok på seminaret alternative straffemetoder i samiske samfunn i Karasjok torsdag 15.11.12. Her er talen hans.</p>
<p><em type="bold">Sametingspresident Egil Olli deltok på seminaret alternative straffemetoder i samiske samfunn i Karasjok torsdag 15.11.12. </em></p>
<p>Aller først vil jeg takke Indre Finnmark tingrett for invitasjonen. Det er satt opp mange interessante foredrag og jeg lover å følge godt med.</p>
<p>Jeg har valgt å holde mitt innlegg i dag på samisk. Det er ikke uten utfordringer. De fleste av dere har nok behov for tolk for å skjønne hva jeg sier. Jeg vet at tolken her i dag er dyktig, så det skal nok gå bra.</p>
<p>Da jeg skulle forberede meg til konferansen, dukket det opp ord som jeg hadde vanskelig for å finne på samisk. Hva er for eksempel <span type="quote">”å sone”</span>, <span type="quote">”soning”</span> og <span type="quote">”soningsforhold”</span>? Å finne gode, dekkende ord og uttrykk er en omfattende prosess.</p>
<p>Det er behov for samisk termutvikling i justissektoren. Derfor er det gledelig at sentrale myndigheter nå sier at de skal legge bedre til rette for samiskspråklige i kriminalomsorgen.</p>
<p>Så tilbake til ordet <span type="quote">”å sone”</span>. Ordet <span type="quote">”gednet”</span> ble foreslått av en termgruppe for juridiske termer i 2005. Men ordet ble aldri endelig godkjent, og er dermed ikke innarbeidet i det samiske språket. Men jeg skjønner at dette er et ord som tingretten bruker. For meg er det et ukjent ord, så jeg bruker <span type="quote" xml:lang="sme">”gillát”</span> istedenfor.</p>
<p>Sametinget har ansvaret for samisk språkutvikling og godkjenner nye termer og koordinere arbeidet med de andre landene der samisk brukes. Jeg håper dette illustrerer hvor viktig det er å jobbe frem gode termer, som vi kan bruke på tvers av landegrensene.</p>
<p>Seminaret handler om alternative straffemetoder. Jeg skal snakke om dette sett fra et samisk ståsted.</p>
<p>Samer skal selvfølgelig få sin straff på like vilkår som andre. Men, på like vilkår betyr ikke at samme fremgangsmåte eller straffereaksjon bør velges for alle.</p>
<p>Løsningene må være tilpasset også et samisk samfunn og enkeltpersoners bakgrunn og livssituasjon. Dette mener jeg det er rom for i dagens straffesystem. Men for å få det til krever det bevissthet og kunnskap om samisk språk og kultur.</p>
<p>Dette er mitt budskap; samer skal heller ikke oppleve å få en strengere straff. Det er viktig å få frem i denne sammenhengen. Hvorfor sier jeg det slik?</p>
<p>Sametinget har fått flere henvendelser fra samer som klager på soningsforhold. Sentralt står opplevelsen av å bli ekstra tynget fordi det er vanskelig å snakke for seg hvis en ikke får bruke morsmålet, sitt hjertes språk.</p>
<p>Og vi hører også fra samer som mener det er vanskelig å opprettholde en samisk identitet under straffegjennomføring.</p>
<p>Justisdepartementet og Kriminalomsorgens Sentrale Forvaltning opprettet for en tid tilbake en arbeidsgruppe som skulle gjennomgå samers soningsforhold. Sametinget oppnevnte en representant til arbeidsgruppen. For kort tid siden fikk vi arbeidsgruppens rapport.</p>
<p>Resultatet var klart, om enn nedslående. Det finnes verken planer eller tiltak for samiske domfelte når ulike straffereaksjoner gjennomføres.</p>
<p>Samer har klare rettigheter og behov for å bevare sitt språk og sin kultur under straffegjennomføring. Det gjelder spesielt retten til å snakke samisk. Samisk og norsk er likeverdige språk.</p>
<p>Derfor er det beklagelig at det på mange områder i dag mangler kunnskap og resurser til å gi samisktalende muligheten til å benytte sitt morsmål.</p>
<p>Samer har behov for å benytte samisk i kontakt med for eksempel andre innsatte eller domfelte, sine venner, sin familie, advokat, lege eller prest.</p>
<p>Muligheten for å opprettholde en samisk identitet under straffegjennomføring er også sentralt. Folk skal fungere i sitt samiske lokalmiljø etter straffegjennomføringen. Det er da viktig at kontakten med venner, familie og lokalsamfunn opprettholdes.</p>
<p>Selvfølgelig er det lyspunkter også i rettsvesenet. At Indre Finnmark tingrett har mulighet til å gjennomføre rettssaker på samisk er tross alt en glimrende utvikling. Vi ser også at stadig flere unge samer tar jussutdannelse og at noen søker seg til politiskolen og fengselsskolen.</p>
<p>Likevel opplever jeg at manglende kompetanse på samisk språk og kultur er gjennomgående både i politiet, domstolene, i kriminalomsorgen og i friomsorgen.</p>
<p>ILO-konvensjon nr. 169 har to bestemmelser som særlig gjelder urfolk og straff. Jeg har lyst å lese de opp for dere.</p>
<p>Artikkel 9:</p>
<p>1. I den grad de er forenelige med nasjonal rettsorden og internasjonalt anerkjente menneskerettigheter, skal metoder som etter sedvane praktiseres av vedkommende folk ved forfølgelse av overtredelser begått av deres egne, respekteres.</p>
<p>2. De sedvaner disse folk har når det gjelder straffereaksjoner, skal tas i betraktning når myndigheter og domstoler behandler slike saker.</p>
<p>Og artikkel 10:</p>
<p>1. Når det fastsettes straff med hjemmel i alminnelig lovgivning overfor medlemmer av disse folk, skal det tas hensyn til deres økonomiske, sosiale og kulturelle særtrekk.</p>
<p>2. Fortrinnsvis skal andre straffereaksjoner enn fengsling benyttes.</p>
<p>Nå, så har enkelte i media hevdet at dette betyr at samer ikke kan straffes med fengsel. Dette er ikke riktig.</p>
<p>Men det betyr at metoder for konfliktløsning som praktiseres av urfolk skal respekteres. Videre at de sedvanene urfolk har når det gjelder straffereaksjoner, skal tas i betraktning når myndigheter og domstoler behandler saker.</p>
<p>Og at når det fastsettes straff overfor urfolk, skal det tas hensyn til deres økonomiske, sosiale og kulturelle særtrekk. Andre straffereaksjoner enn fengsling skal foretrekkes.</p>
<p>Dette er ikke en gang kontroversielt all den tid det harmonerer med dagens rettspraksis, der konfliktløsning gjennom mekling og alternative straffemetoder allerede har en naturlig plass. Ut fra gjeldende norsk rett er det også tillatt å ta hensyn til individuelle forhold i straffeutmålingen.</p>
<p>Men det er mulig å legge soningsforholdene bedre til rette for samiske personer.</p>
<p>Spørsmålet er hvordan dette skal tilpasses våre samiske samfunn. Dette er samfunn som i stor grad preges av små forhold med tette familiebånd.</p>
<p>Sametinget følger opp samiske innsatte og domfeltes soningsforhold gjennom å samarbeide med norske myndigheter.</p>
<p>Vi har akkurat jobbet frem en tiltaksplan for samiske innsatte og soningsdømte i samarbeid med Kriminalomsorgen region nord.</p>
<p>Tiltaksplanens hovedstrategier er:</p>
<list><p type="listitem">å sikre språklige rettigheter,</p>
<p type="listitem">å bedre innholdet i hverdagen for samer i fengsel og under friomsorg,</p>
<p type="listitem">å rekruttere fagfolk med kompetanse på samisk kultur og språk, og</p>
<p type="listitem">målrettet bruk av konfliktrådsbehandling.</p>
</list><p>Planen inneholder tiltak som for eksempel at det skal lages en veileder for straffegjennomføring for samer. Det skal etableres samarbeid med en samisk-språklig meklergruppe i konfliktrådet. Og det skal tilrettelegges for økt bruk av konfliktrådsbehandling under straffegjennomføring.</p>
<p>Erfaringene vi får i dette arbeidet er verdifulle, ikke bare for samer, men også for andre minoriteter. Arbeidet har stor overføringsverdi.</p>
<p>Tiltaksplanen er den første i sitt slag og jeg forventer at den blir fulgt opp på en god måte av myndighetene.</p>
<p>Jeg forstår at det foregår en utvikling både med hensyn til bruk av samfunnsstraff, etablering av en egen ungdomsstraff og utprøving av elektronisk fotlenke.</p>
<p>Jeg må innrømme at jeg fikk noen morsomme bilder i hodet da jeg første gang prøvde å se for meg soning med fotlenke. Men prosjektet er interessant da det innebærer at folk kan sone i sitt nærområde. Dette er vel verdt å se på i samiske områder, som gjerne ligger langt unna nærmeste fengsel.</p>
<p>Også bruken av samfunnsstraff er positivt siden målet er å kunne fungere i egne lokalsamfunn etter soning.</p>
<p>Å integrere mekling og konfliktrådsbehandling mer i straffegjennomføringen er en positiv utvikling sett fra et samisk ståsted. Vi er vant å ty til tredjepersoner med tillit i samfunnet og i familiene våre når ting blir vanskelige.</p>
<p>En forståelse for samisk tenkemåte og væremåte er sentralt i straffegjennomføringen. Spesielt med hensyn til en vellykket konfliktløsningsprosess og forsoning mellom partene.</p>
<p>Man må forstå situasjonen til de det gjelder. Og ikke minst forstå hva som blir fortalt. Like avgjørende er det at de som skal gjøre vurderinger, kan tolke dette i lys av en samisk sosial setting.</p>
<p>Og mulighet til å bruke hjertespråket må ikke glemmes bort på veien.</p>
<p><em type="bold">Egil Olli, sametingspresident </em></p>
<p>Invitasjon til seminar om alternative straffereaksjoner og samarbeidsmøte.docx</p>
<p>24,10 kB</p>
<p>Seminar om straff - program.docx</p>
<p>13,81 kB</p>
<p type="title">Vil konsultere om styringen av statlige samiske videregående skoler</p>
<p>Sametingsrådet har bedt Utdanningsdirektoratet (Udir) om konsultasjoner vedrørende forslaget om avvikling av ordningen med eget statlig styre for de statlige samiske videregående skolene i Karasjok og Kautokeino. Sametingsrådet ønsker å vite hvordan Udir og regjeringen har tenkt å ivareta de oppgavene som det nåværende styret har, hvis styret avvikles.</p>
<p><em type="bold">-Sametingsrådet har bedt om konsultasjoner i denne saken fordi vi mener det er av stor viktighet at de statlige samiske videregående skolene sikres en forutsigbar og trygg fremtid og en forsvarlig og ansvarlig forvaltning. Jeg har fått forsikringer fra politisk ledelse i Kunnskapsdepartementet om at staten vil fortsette å forvalte de to samiske videregående skolene nå når vi klart har sagt i fra at Sametinget ikke ser at det er mulig å overta forvaltningen, sier Sametingets visepresident Laila Susanne Vars. </em></p>
<p>Sametinget har i sin opplæringsmelding som ble vedtatt våren 2012, besluttet at Sametinget ikke ser det som aktuelt å overta eierskapet til de samiske videregående skolene så lenge Sametingets konsultasjonsrett i forhold til budsjettmessige saker er svært begrenset. I Sametingets melding om opplæring og utdanning, som ble behandlet i plenum i 23.02.2012 under sak SP 007/12 heter det:</p>
<p><em type="italic">Sametingets standpunkt er derfor at Sametinget ikke skal ta på seg oppgaven med forvaltning av de statlige videregående skolene i Kautokeino og Karasjok eller andre skoler før Sametingets rolle i budsjettsammenheng er blitt styrket og rammeverket for et samisk eierskap til skolene er på plass. Sametinget skal bidra til at sentrale myndigheter sikrer elevenes og lærlingenes rettigheter, og til en forskriftsfesting av pliktene til eieren/forvalteren av de samiske videregående skolene og sikring av finansiering av den samiske videregående opplæringen over statsbudsjettet. </em></p>
<p>Konsultasjonene skal skje med utgangspunkt i Sametingets vedtak i sak 08/08 <em type="italic">Samisk videregående opplæring-forvaltningsmodell og r </em><em type="italic">apporten fra arbeidsgruppe med medlemmer fra Kunnskapsdepartementet (KD), Sametinget og Utdanningsdirektoratet med tittelen <span type="quote">”De statlige samiske videregående skolene – vurdering av framtidig forvaltningsansvar”</span>, </em>avgitt i juni 2007. I tilrådningene fra rapporten heter det blant annet at ordningen med et eget statlig styre for de samiske videregående skolene skal avvikles. </p>
<p><em type="bold">-Det er viktig for Sametinget å få en endelig forsikring fra direktoratet og regjeringen om at de samiske videregående skolene skal forbli statlige og ikke underlegges fylkeskommunal forvaltning. Det er meget positivt at prosessen med å sikre de samiske videregående skolene bedre lokaler er kommet godt i gang, et godt læringsmiljø er avgjørende for at skolene skal kunne utvikles og sikres et stabilt elevtall, sier Laila Susanne Vars. </em></p>
<p>Sametinget har allerede i 2008 bedt om konsultasjoner med Kunnskapsdepartementet om arbeidsgruppens rapport, uten at dette er fulgt opp fra departementets side. Nå har Sametingsrådet sendt brev til politisk ledelse i KD hvor det bes om at Sametingsrådet konsulteres om styringen av de statlige samiske videregående skolene.</p>
<p><em type="bold">-De statlige samiske videregående skolene er av helt avgjørende betydning for å sikre samisk ungdom et unikt utdanningstilbud på videregående nivå i et urfolksperspektiv, som gjør det mulig å bevare, utvikle og styrke samiske språk, samisk kultur og samfunnsliv. Fra Sametingsrådets side ønsker vi at skolene styrkes og sikres utviklingsmuligheter. Sametinget ønsker å ha innflytelse over blant annet de målsetningene som formuleres gjennom tildelingsbrevene til de samiske videregående skolene, tiden er overmoden for at vi nå blir mer inkludert i dette arbeidet, sier Sametingets visepresident Laila Susanne Vars. </em></p>
<p>Sametingsrådet ber om at Utdanningsdirektoratet inviterer Sametinget til politiske konsultasjoner om saken, og viser til at konsultasjonsavtalen fra 2005 også gjelder direktoratet på lik linje med departementet.</p>
<p><em type="bold">Kontaktperson Sametingets visepresident Laila Susanne Vars, 977 54 102 </em></p>
<p>laila.susanne.vars@sametinget.no</p>
<p type="title">1000 kulturminner registrert mellom Balsfjord og Hammerfest</p>
<p><em type="bold">Sametinget har funnet boplasser, offerplasser, graver, fangstgroper, reingjerder av stein og flere andre samiske kulturminner langs Balsfjord-Hammerfest-linjen. Det viser Sametinget </em><em type="bold">s registreringer. Mange av kulturminnene kan bli ødelagt ved en utbygging. </em></p>
<p>I forbindelse med Statnetts konsesjonssøknad for ny 420 kV-kraftledning mellom Balsfjord og Hammerfest ble det i 2010 satt i gang et prosjekt i Sametinget for å avklare om og i hvilken grad en eventuell utbygging vil berøre automatisk fredete samiske kulturminner.</p>
<p><em type="bold">Mange kulturminner </em></p>
<p>Den planlagte linjen går gjennom områder der det har vært lite eller ingen kulturminneregistreringer tidligere. Sametinget har derfor gjennomført befaringer og registreringer langs linjetraseen i 2010, 2011 og 2012. Det er funnet nærmere 1000 kulturminner som i varierende grav vil bli berørt ødelagt hvis linjen bygges.</p>
<p><em type="bold">-Antall kulturminner er oppsiktsvekkende stort, sier Kjersti Schanche, Sametingets prosjektleder for kulturminneregistreringene. At kulturminnene ligger på rekke og rad langs linjetraseen er en indikasjon på at det i disse områdene finnes mange flere spor fra fortidig aktivitet og bosetning, og at de har vært viktige samiske bruksområder langt tilbake i tid, sier Schanche. </em></p>
<p>Hver tredje kulturminne er definert som automatisk fredet ifølge lov. Resten har enten uavklart vernestatus eller de er fra nyere tid. Også kulturminner med uavklart vernestatus kan ved nærmere undersøkelse vise seg å være automatisk fredet.</p>
<p><em type="bold">Offerplasser </em></p>
<p>Av kulturminnetyper kan nevnes ildsteder – hvorav de aller fleste representerer teltboplasser, varder, skyteskjul/bogastiller, reingjerder av stein, hellere og vindskjul, melkegjemmer gravd ned i bakken, steinovner, fangstgroper, graver, gammetufter, tjæremiler (i lavereliggende skogsområder), sieidier og offerplasser.</p>
<p>Flere steder er det registrert steinkonstruksjoner der funksjonen er uviss. Mange av de registrerte kulturminnene, særlig i høyfjellet, er spor etter reindriftsamiske sesongboplasser eller aktiviteter knyttet til reindrift fra ulik tid.</p>
<p><em type="bold">-Ett av de mer oppsiktsvekkende funnene er en offerplass ved en stor, splittet kampestein, der det var lagt inn en hodeskalle av bjørn i et hulrom under steinen. Dette funnet ligger på god avstand fra linja, og trues ikke av utbyggingen, sier prosjektleder Kjersti Schanche. </em></p>
<p><em type="bold">Kan bli ødelagt </em></p>
<p>Sametinget har påvist flere områder der en utbygging kan skade eller ødelegge kulturminner.</p>
<p><em type="bold">-Vi er nå i en god prosess med Statnett der vi forsøker å fine løsninger på hvordan en evt. utbygging skal berøre færrest mulig kulturminner, sier Schanche. Dette fordrer bl.a. at utbygger må videreformidle informasjon om kulturminnene og gi klare retningslinjer for hvordan disse skal bevares til alle de som utfører arbeidet i marka. Men i noen tilfeller vil det være vanskelig å komme utenom en dispensasjonssøknad, som skal fremmes for Riksantikvaren. I disse tilfellene vil det være aktuelt med nærmere undersøkelser/arkeologiske utgravninger </em><em type="bold">. </em><em type="bold">Per i dag ligger det an til at dette i det minste vil gjelde for 4 områder, </em><em type="bold">sier Schanche. </em></p>
<p><em type="bold">For mer informasjon: Prosjektleder Kjersti Schanche 784 74 011 </em></p>
<p><em type="bold">Rapporten er vedlagt. </em></p>
<p>Oppsummering av feltsesongen 2012 Balsfjord - Hammerfest.pdf</p>
<p>2,22 MB</p>
<p type="title">Legg ned forvaltningsområdet</p>
<p>Sametingsrådets melding om samiske språk er endelig klar og skal legges fram for plenum i november. I meldingen foreslås det blant annet at forvaltningsområdet for samisk legges ned og at samelovens språkregler gjøres gjeldene for alle samer i hele Norge.</p>
<p><em type="bold">- Forvaltningsområdet, slik det fungerer i dag, medfører at samer har ulike rettigheter til bruk av samisk språk avhangig av hvor de er bosatt. Dette skillet mener vi er uakseptabelt og foreslår dermed at forvaltningsområde for samisk språk legges ned, uttaler rådsmedlem Ellinor Marita Jåma. </em></p>
<p>Samelovens språkregler fastslår at samisk og norsk er likeverdige språk. ILO-konvensjonen nr. 169, fastslår retten som enkeltsamer har til å lære og å bruke sitt språk. Norge har ratifisert denne konvensjonen, og er slik forpliktet til å legge til rette for offentlig tjenesteyting på samisk i kommunal, fylkeskommunal og annen offentlig forvaltning.</p>
<p><em type="bold">- Vi mener at alle samisktalende skal ha like rettigheter til bruk av samisk språk som norsktalende har når det gjelder norsk språk, uttaler rådsmedlem Ellinor Marita Jåma. </em></p>
<p><em type="bold">Viktig med et synlig språk </em></p>
<p>Undersøkelser viser at samfunnsutviklingen, med økt flyttestrøm til byene, fører til at flere samer bosetter seg utenfor forvaltningsområdet for samisk språk. Det er derfor behov for å styrke den enkeltes rett til bruk av samisk språk i møte med offentlig forvaltning uavhengig av bosted.</p>
<p><em type="bold">- Jeg mener at samisk, som offisielt språk, i langt større grad må brukes i offentlig forvaltning og at offentlig informasjon må gis også på samisk. Dette er viktig både for å sikre den enkeltes språkrettigheter uavhengig av bosted, men også for en synliggjøring og verdsetting av samisk språk i Norge, uttaler rådsmedlem Jåma. </em></p>
<p><em type="bold">Utfordringer </em></p>
<p>I språkmeldingen framkommer det også at en utvidet rett til bruken av samisk i møte med det offentlig kan skape utfordringer for enkelte kommuner.</p>
<p><em type="bold">- Løsning på disse utfordringene kan ligge i et differensiert regelver. Noen helt sentrale språkrettigheter må imidlertid gjelde for hele landet. Det er språkrettigheter for førskolebarn, rett til opplæring i og på samisk, rett til helse- og omsorgstjenester på samisk, rett til ivaretakelse av rettssikkerhet på eget språk og rett til kirkelige tjenester på samisk, forklarer rådsmedlem Ellinor Marita Jåma. </em></p>
<p>Avsluttningsvis påpeker Jåma at Sametingets overordnede mål er at flere får en lovfestet rett til å bruke sitt morsmål, samisk, uavhengig av hvilken kommune de er bosatt i.</p>
<p><em type="bold">Språkmeldingen legges fram på Snåsa Hotell, torsdag 22.november. </em>Det er lagt opp til et miniseminar om samisk språk i annledning offentliggjøringen. </p>
<p>Programmet finnes i sin helhet her , og alle er velkommen til å delta.</p>
<p><em type="bold">Kontaktperson: </em></p>
<p xml:lang="sme">Rådsmedlem Ellinor Marita Jåma , tlf. 916 13 460.</p>
<p>Sametingsmelding om samisk språk (2012).pdf</p>
<p>482,42 kB</p>
<p type="title">To vinnere av den nordiske samiske språkprisen Gollegiella - gullspråket</p>
<p><em type="bold">Divvun og Giellatekno ved Universitetet i Tromsø, og Aleksandra Andrejevna Antonova og Nina Jeliseevna Afanasjeva, som jobber med kildinsamisk, tildeles den nordiske samiske språkprisen Gollegiella for 2012. </em></p>
<p>Statsråd <em type="italic">Rigmor Aasrud </em>ved Fornyings-, administrasjons- og kirkedepartementet og Sametingspresident Egil Olli sender begge gratulasjoner til prisvinnerne. </p>
<p><em type="bold">-De to prisvinnende miljøene står på mange måter for to ulike tidsaldre i arbeidet for å fremme bruken av samisk. Et arbeid vi anser som meget viktig, uttaler statsråd Rigmor Aasrud. </em></p>
<p>Statsråd Aasrud uttaler videre at det er svært gledelig å se at juryen i år fikk inn mange gode forslag på kandidater til prisen.</p>
<p><em type="bold">-Forslagene dekker så å si alle de samiske språkområdene. Dette vitner om en stor interesse ikke bare for Gollegiella, men også for arbeidet med samisk språk, sier Aasrud. </em></p>
<p>Sametingspresident Egil Olli understreker viktigheten av et bredt arbeid med samisk språk og påpeker at Sametinget har som mål at samisk språk styrkes, og at det blir en naturlig del av den norske offentligheten.</p>
<p><em type="bold">-Språket er en viktig kulturbærer og identitetsmarkør. Arbeidet prisvinnerne gjør for å bevare og utvikle samisk språk, er dermed et meget viktig arbeid, uttaler Sametingspresident Egil Olli. </em></p>
<p>Sametingspresident Egil Olli er i tillegg svært stolt av Divvun-prosjektet, som i 2004 ble startet opp av Sametinget, og som 2011 ble overført til Universitetet i Tromsø.</p>
<p><em type="bold">-I løpet av prosjekttiden har Divvun utviklet fullverdige korrekturverktøy på nord-, lule- og sørsamisk. Jeg tror disse verktøyene er til stor hjelp for mange samisktalende som tidligere ikke har kunnet eller våget å skrive på sitt eget språk, avslutter president Egil Olli. </em></p>
<p>Leder i bedømningskomitéen, Harald Gaski, som selv er tidligere mottaker av Gollegiella-prisen, slutter seg til statsråd Aasruds uttalelse om at årets tildeling hedrer de som har jobbet for samisk språk gjennom bruk av tradisjonelle medier.</p>
<p><em type="bold">-Samtidig peker den framover mot nye utfordringer som de samiske språkene står overfor i datasamfunnet. Det er viktig at nettopp minoritetsspråkene er tidlig ute med spennende bruk av de nye mulighetene som åpner seg i vår nye mediehverdag. Det vil være den beste måten å gjøre samisk språk og kultur interessant for dagens og morgendagens unge, sier Harald Gaski. </em></p>
<p>Utdelingen av Gollegiella skjedde i forbindelse med nordisk minister- og sametingspresidentmøte i Oslo fredag 23.11.12</p>
<p><em type="bold">Om prisvinnerne: </em></p>
<p>Antonova og Afanasjeva representerer den eldre garde av språkaktivister, de som har har hatt som livsgjerning å øke statusen til språket gjennom ulike tiltak som det å skrive bøker, oversette til og fra samisk, og mellom de samiske språkene, i tillegg til å jobbe med ortografiske spørsmål.</p>
<p>Divvun og Giellatekno har tatt i bruk moderne teknologi i sine bestrebelser på å la samiske språkbrukere få samme muligheter og rettigheter som medlemmer av majoritetsspråkene til å utvikle både rettskrivnings- og retteprogrammer, veiledninger og ordbøker på nettet.</p>
<p type="title">Mor, vær sterk</p>
<p><em type="bold">25.november var FNs internasjonale dag for avskaffelse av vold mot kvinner. </em><em type="bold">Innlegg ved Sametingsrådsmedlem Vibeke Larsen. </em></p>
<p>Vold mot kvinner er et globalt problem, som finnes i alle land og i alle samfunnslag. Volden er så omfattende at det i følge en studie fra Verdensbanken utgjør en global helsetrussel på lik linje med HIV/AIDS og kreft. Volden mot kvinner har mange uttrykk og overgrepsformer. I noen land tillater lovene at kvinner utsettes for vold, og mange kvinner opplever at militære og styremaktene står bak vold mot kvinner. Blant urfolkskvinner i verden er vold et stort problem. Urfolkskvinner er særlig utsatt for vold fra styresmaktene, men også urfolksmenn utsetter sine kvinner for vold.</p>
<p>I Norge er vold mot kvinner forbudt, men likevel opplever altfor mange kvinner å bli utsatt for vold. I vårt land foregår en stor del av volden mot kvinner i hjemmet og av mennesker som står kvinnen nær. Vi må erkjenne at vold mot kvinner også foregår i de samiske samfunn. Dette er noe Sametingsrådet tar på alvor, og vil gjøre noe med. Samtidig ser vi at vi mangler dokumentert kunnskap om emnet. Vi har konsultert med Regjeringen i utarbeidelsen av handlingsplan mot vold i nære relasjoner. Det skal derfor gjennomføres en studie for å få mer kunnskap om vold i nære relasjoner i samiske samfunn. Vi er opptatt av hvordan hjelpeapparatet møter samiske voldsutsatte kvinner og hvilke behov disse kvinnene har. Justisdepartementet og Sametinget er oppdragsgivere og eiere av studien.</p>
<p>Vi er godt i gang med dette arbeidet, og ser frem til at det skal foreligge forskningsbasert kunnskap om tema.</p>
<p>Samtidig vet vi at forebygging av vold mot kvinner er et tema hvor vi kan bidra på ulike vis. Holdningskapende arbeid er noe av det viktigste vi gjør. Vi som oppdrar barn i det samiske samfunn har ansvar for hvilke verdier vi formidler. Det er viktig at vi formidler til våre sønner og døtre at vold er uakseptabelt. Våre døtre skal vite at de ikke skal finne seg i å ha en kjæreste som slår. Det er nulltoleranse for å løse konflikter med vold. Vold er straffbart og er ikke noe som hører til privatlivet. Det er et samfunnsanliggende og skal ha offentlig oppmerksomhet.</p>
<p>Tidligere generalsekretær i FN, Kofi Annan, har uttalt: Vold mot kvinner er kanskje det største brudd på menneskerettighetene. Så lenge volden fortsetter, kan vi ikke hevde at vi har gjort fremskritt når det gjelder likestilling, utvikling og fred.</p>
<p>La oss stå samlet om nulltoleranse for vold mot kvinner</p>
<p><em type="bold">Vibeke Larsen, rådsmedlem </em></p>
<p type="title">Forhandlinger mellom Norge og Finland om fisket i Tanavassdraget</p>
<p>Forhandlinger mellom Norge og Finland om fisket i Tanavassdraget holdes 11. -12. desember i Ivalo, Finland.</p>
<p>Laksefisket har stor betydning for lokalbefolkningen og har vært én av de viktigste næringene som grunnlag for bosetning i elvedalen. Den etablerte fiskeretten har utgangspunkt i samisk sedvane, næringsvirksomhet, bosetning og praksis i vassdraget. Innflyttere har i stor grad rettet seg etter ordningene og fått fiskerett på lik linje med den øvrige lokalbefolkningen. Fisket er i dag fortsatt en meget viktig del av den samiske kulturen. En kultur som også andre har tatt til seg som sin egen.</p>
<p>Fisket er av spesiell verdi både fordi den kan karakteriseres som næringsvei for lokalbefolkningen og da spesielt i kombinasjon med andre næringer eller utmarksbruk, som grunnlag for bosetning og som grunnlag for samisk kultur.</p>
<p>Laksefisket i Tanavassdraget har siden 1873 vært regulert gjennom bilaterale avtaler mellom Norge og Finland. Den nåværende avtalen trådte i kraft i 1990, og denne skal nå erstattes med en ny avtale. Målet er at en ny avtale skal være på plass fra og med fiskesesongen 2015.</p>
<p>Forhandlingsdelegasjonene består av representanter fra statlige myndigheter, rettighetshaverne til fisket og sametingene. I den finske delegasjonen er også turistnæringen representert.</p>
<p>Hovedformålet med forhandlingene er å sikre et bærekraftig fiske i vassdraget. Bakgrunnen er at utviklingen for villaksen i Tana har vært dårligere enn i sammenliknbare norske vassdrag. Situasjonen er spesielt alvorlig for bestandene i de øvre delene av vassdraget.</p>
<p>Nye reguleringer i fisket vil ha som formål å redusere beskatningen, samtidig som det opprettholdes et fiske til beste for rettighetshavere og lokalsamfunn, og også som grunnlag for samisk kultur. Det skal legges til rette for lokal turistnæring og tilreisende fiskere. Hensynet til lokalsamfunnene og lokalbefolkningens interesser vil bli tillagt vesentlig vekt i forhandlingene.</p>
<p>Reguleringene vil bli utformet slik at fiskeressursene blir fordelt på en rettferdig måte i lys av vassdragets potensial for lakseproduksjon i de respektive land og i de ulike deler av vassdraget. Det skal tilstrebes en balansert og rettferdig byrdefordeling mellom ulike grupper av fiskere.</p>
<p>Det arbeides nå med mer detaljerte prinsipper og retningslinjer for reguleringene i fisket. Når disse er på plass, vil det bli igangsatt et arbeid med konkrete reguleringer.</p>
<p>Følgende vil bli vurdert:</p>
<p>a) Tilreisendes fiske</p>
<p>b) Lokales stangfiske</p>
<p>c) Garnfiske</p>
<p>d) Redusert fiske eller fredningssoner i områder der laksen har særlig behov for beskyttelse</p>
<p>e) Kvoter og rettet fiske</p>
<p>f) Minstemål og størrelsesbegrensninger</p>
<p>g) Forhåndsavtalte tiltakDet er et mål å innarbeide større fleksibilitet, slik at reguleringene i fisket raskt kan tilpasses laksebestandenes størrelse, sammensetning og utviklingstrender. Innenfor denne rammen må det tilstrebes forutsigbarhet og langsiktighet i reguleringene. Det må også legges vekt på effektivitet, enkelhet og kontrollerbarhet.</p>
<p>De nåværende bestemmelsene om beskyttelse av vassdragets fiskebestander mot forurensning, spredning av fremmede arter og bestander, fiskesykdommer, kultivering og fiskeoppdrett vil bli vurdert og oppdatert. Det vil også bli vurdert en bestemmelse om beskyttelse mot fysiske inngrep i og nær vassdraget.</p>
<p>Det første ordinære forhandlingsmøtet ble holdt i juni 2012, og det andre møtet skal holdes 11-12. desember i Ivalo, Finland.</p>
<p>Det andre forhandlingsmøtet mellom Norge og Finland om ny overenskomst i Tanavassdraget, Ivalo Finland.</p>
<p><em type="bold">Fra Sametinget deltar rådgiver Liss-Ellen Ramstad tlf. 78 47 40 19/95 80 94 51 </em></p>
<p type="title">Jon Ole Andersen tildeles Norsk kulturarvs ærespris</p>
<p>Sametinget gratulerer Jon Ole Andersen med utmerkelsen fra Norsk kulturarv. Prisen ble tildelt i forbindelse med Sametingets plenum.</p>
<p>Sametinget gratulerer Jon Ole Andersen med utmerkelsen fra Norsk kulturarv. Jon Ole Andersen er en markant skikkelse i den samiske duodji og kunstnerverden. Hans arbeider er høyt vurdert i samisk og norsk kulturliv. Han har blant annet fått kulturpris i Karasjok og utnevnt til æresduojar ved Samisk høgskole.</p>
<p>Jon Ole Andersen har hatt et allsidig virke til nå. Han har arbeidet som museumspreparant , lærer i duodji , konsulent, rådgiver og heltidsduojár. I tillegg til dette har han bygget gammer og tradisjonelle samiske bygningen i store deler av landet.</p>
<p>Han har laget tradisjonell duodji og vært med på å utvikle duodji til nye områder. Andersen har vært rådgiver ved Arran i Tysfjord, Teoribygget i UNN og ved Diehtosiida- samisk vitenskapsbygg i Kautokeino. Et annet eksempel rekonstruksjonene av skinnbåtene som han har laget og som også er blitt vist på NRK.</p>
<p>Jon Ole Andersen har engasjert seg for det samiske samfunn og duodji. Han var en stifterne til Duojáriid ealáhussearvi. Han har hatt mange tillitsverv innen organisasjonen. Han deltar nesten på alle de kulturarrangementene han kommer over og engasjert og bryr seg omd et som skjer i det samiske samfunn.</p>
<p>Andersen har videreført duodji og kulturarven til yngre generasjoner ved at har vært sensor for fagbrev innen duodji og for hovedfag innen duodji.</p>
<p>Jon Ole Andersen er født i Horma, Tana, men bor og arbeider i Karasjok. Han fylte 80 år i år og den anledning arrangerte RiddoDuottarMuset en utstilling til ære for ham. Sametinget har vært så heldig å få vise deler av utstillingen her ved Sametinget. Dette skjer i samarbeid med RiddoDuottarMuseat. Utstillingen vises i vandrehallen.</p>
<p>På vegne av Sametinget ønsker jeg å gratulere han med dagens utmerkelse og for det arbeidet han har utført for duodji og det samiske samfunnet.</p>
<p><em type="bold">Egil Olli, sametingspresident </em></p>
<p type="title">Klimaforhandlingene i Doha</p>
<p>Politisk rådgiver Johan Vasara deltar på klimaforhandlingene i Doha, Qatar. Vasara deltar i Norges delegasjon på høgnivådelen i perioden 3-7 desember 2012 under partsmøtet til FNs klimakonvensjon, COP 18 i Doha, Qatar.</p>
<p><em type="bold">- Er tiden i ferd med å renne ut? Det er spørsmålet som mange klimaforhandlere og observatører stiller på FNs klimatoppmøte i Doha. Tross mange advarsler om konsekvensene av klimaendringer gjøres det ikke nok. Ambisjoner om utslippskutt av klimagasser er for små, og de iverksettes ikke raskt nok. Verden styrer mot en global oppvarming som langt overstiger togradersmålet, sier politisk rådgiver Johan Vasara. </em></p>
<p><em type="bold">- I Arktisk er situasjonen enda mer dramatisk fordi det er her klimaendringene skjer raskest og sterkest. Beregninger fra Bjerkenessenteret for klimaforskning tilsier en oppvarming på minst 4-6 grader i Arktisk i år 2050. Urfolk lever ofte nært naturen, og er således i frontlinjen av klimaendringene. Dette sier seg selv at en slik oppvarming vil få dramatiske følger for samiske næringer som reindrift, landbruk og fiske. Det samiske samfunnet står overfor en framtid som vil være preget av omstillinger og klimatilpasninger. Jeg har lært at når isen er tynn, så må man bevege seg raskt. Det gjelder i aller høyeste grad for FNs klimaforhandlinger, sier politisk rådgiver Johan Vasara. </em></p>
<p><em type="bold">Ny bindende avtale </em></p>
<p>På de internasjonale klimaforhandlingene i Durban i 2011 ble statene enig om en plattform som innebærer at landene skal fremforhandle en ny rettslig bindende klimaavtale innen 2015, som skal gjelde fra 2020.</p>
<p>Det langsiktige målet fra FNs klimatoppmøtet i København i 2009, om at den globale oppvarmingen ikke skal overstig 2 grader, ligger fast. Videre skal det i Doha forhandles om videre forpliktelser for en ny avtaleperiode for Kyoto-protokollen som går ut ved årsskiftet. Samt at arbeidsgruppen for langsiktig felles innsats (AWG-LCA) under klimakonvensjonen skal avsluttes.</p>
<p>Utslippsreduksjoner, klimatilpasning, teknologioverføring, redusert avskoging (REDD+), finansiering, samt måling, rapportering og kontroll av klimagassutslipp står her sentralt. Det legges stor vekt på å følge opp og gjennomføre tidligere vedtak om tiltak for klimatilpasning og utslippsreduksjoner frem mot 2020. Og i forhold institusjoner som det grønne fondet for finansiering av klimatiltak i utviklingsland, Den faste finansieringskomiteen, Tilpasningskomiteen og Teknologimekanismen.</p>
<p><em type="bold">Urfolk </em></p>
<p><em type="bold">-Sametinget er opptatt av at urfolksperspektivet i vedtak under FNs klimakonvensjon fra Cancun i 2010 følges opp og implementeres. Dette gjelder særlig i forhold til sikringsmekanismer knyttet til urfolks rettigheter, tradisjonell kunnskap og deltakelse i beslutninger om redusert avskoging. Samt at det legges til rette for at urfolk kan nyttiggjøre seg av det grønne klimafondet. Det må konsulteres i tråd med FNs erklæring om urfolks rettigheter når klimatiltak og klimatilpasninger planlegges , sier Vasara. </em></p>
<p><em type="bold">17 tusen delegater </em></p>
<p>Det er omlag 17 000 akkrediterte delegater på FNS klimatoppmøte som avsluttes på fredag den 7. desember. Norges forhandlingsleder er Henrik Harboe, delegasjonsleder på høgnivådelen er miljøvernminister Bård Vegar Solhjell. Sametinget deltar i Norges delegasjon på høgnivådelen der også alle partiene på Stortinget er representert gjennom Stortingsrepresentanter fra Energi- og miljøkomiteen og Finanskomiteen. I utvidet delegasjon inngår også representanter fra sivilsamfunnet i Norge. Norges delegasjon er på omlag 80 personer.</p>
<p><em type="bold">For mer informasjon: </em></p>
<p>Politisk rådgiver Johan Vasara + 47 466 80 883 (+47 918 89 200) johan.vasara@samediggi.no</p>
<p type="title">Samisk kunstneravtale er evaluert</p>
<p><em type="bold">Norut Alta – </em><em type="bold">Áltá har evaluert samisk kunstneravtale. Evalueringen foreslår at Sametinget og de samiske kunstnerorganisasjonene bør drøfte </em><em type="bold">hva </em><em type="bold">partene </em><em type="bold">vil med en slik avtale, hva som kan gjøres for å bringe den samiske kunsten fremover, og kan en ny avtale </em><em type="bold">, </em><em type="bold">i nåværende eller ny form </em><em type="bold">, </em><em type="bold">være det som skal til for å skape en fremdrift </em><em type="bold">for den samiske kunsten. </em></p>
<p>De samiske kunstnerorganisasjonene og Sametinget har i 8 år hatt en samarbeidsavtale. Avtalen består av en hovedavtale og en Kunstneravtale som det forhandles om årlig.</p>
<p><em type="bold">Evalueringens innhold </em></p>
<p>En ny hovedavtale skal fremforhandles og gjøres gjeldende fra 2014. I forkant av dette, ønsket de samiske kunstnerorganisasjonene og Sametinget en evaluering som ser på effekten av kunstneravtalen; - har den vært med på å styrke kunsten og kunstnernes mulighet til å utvikle seg i det samiske samfunnet?</p>
<p>Dette er en evaluering av samarbeidsavtalen fra 2004 og de fremforhandlede årlige kunstneravtalene for perioden 2006-2011. De årlige bevilgningene over Kunstneravtalen har i perioden vært mellom 4 og 6 millioner kroner.</p>
<p><em type="bold">6 ulike ordninger </em></p>
<p>Avtalen har i evalueringsperioden (2006-2011) inneholdt 6 ulike ordninger:</p>
<list><p type="listitem">Stipendordninger for samiske kunstnere</p>
<p type="listitem">Dáidafoanda (Kunstfondet) som støtter samarbeidsprosjekter mellom kunstnere</p>
<p type="listitem">Driftsstøtte til de fem kunstnerorganisasjonene og Samisk kunstnerråd</p>
<p type="listitem">Innkjøpsordningen for billedkunst og duodji</p>
<p type="listitem">Faglig veiledning ved fagkonsulent</p>
<p type="listitem">Visningsvederlag for kunst innkjøpt over innkjøpsordningen billedkunst og duodji</p>
</list><p><em type="bold">Viktig men lite dynamisk </em></p>
<p>Evalueringen viser at kunstneravtalen har vært svært viktig for å legge noen faste økonomiske rammer og ordninger for den samiske kunsten.</p>
<p>Avtalen har gitt kunstnerne og deres organisasjoner en forutsigbarhet som har gjot det mulig å planlegge satsinger på lenger sikt.</p>
<p>Likevel fremstår Kunstneravtalen som et <span type="quote">«konserverende»</span> instrument der det skapes lite rom for dynamikk som kan bringe den samiske kunsten et steg videre, skriver Norut i sin evalueringsrapport. Dette er blant annet begrunnet med et manglende økonomisk handlingsrom som ligger i forhandlingssituasjonen med at Sametinget i stor grad har lagt de økonomiske rammene for forhandlingene før disse begynner.</p>
<p><em type="bold">Ønsker mer konkrete mål </em></p>
<p>Flere informanter etterspør en visjon og noen mer konkrete mål for avtalen. De ønsker å vite hvor den samiske kunsten er på vei og når disse målene skal oppnås.</p>
<p><em type="bold">Anbefalinger </em></p>
<p>Det er behov for å foreta en grundig drøfting av hva en vil med en slik avtale, hva som kan gjøres for å bringe den samiske kunsten fremover, og kan en ny avtale, i nåværende eller ny form, være det som skal til for å skape en fremdrift? En slik drøfting bør involvere politisk og administrativt nivå på Sametinget og de samiske kunstnerorganisasjonene.</p>
<p><em type="bold">Sametingets kommentarer </em></p>
<p><em type="bold">-Evalueringen er for det første et viktig grunnlag for kulturmeldingen som Sametinget nå arbeider med og for det andre et godt utgangspunkt for å videreutvikle kunstneravtalen, sier Sametingsråd Vibeke Larsen. Sametinget har som mål å utvikle et godt og tett samarbeid med våre kultur- og kunstnerorganisasjoner. Det er kun gjennom et godt samarbeid at vi kan videreutvikle det samiske kunst- og kulturlivet, og her gir evalueringen oss gode råd på hvordan vi kan videreutvikle kunstneravtalen, sier Sametingsråd Vibeke Larsen. </em></p>
<p><em type="bold">-Det er naturlig at evalueringen følges opp i et felles møte mellom kunstnerrådet og Sametinget hvor vi ser nærmere på veien videre, sier Larsen. </em></p>
<p><em type="bold">Rapport og kontaktpersoner </em></p>
<p>Arbeidet er gjennomført av forskere ved Norut Alta. Seniorforsker Vigdis Nygaard fra Norut har vært prosjektleder, prosjektmedarbeider har vært Áila Márge Varsi Balto .</p>
<p>For mer informasjon: Magne Svineng, avdelingsdirektør for avdelingen næring, kultur og helse, + 47 915 42 098</p>
<p><em type="bold">Her er rapporten: </em></p>
<p>Evaluering av kunstneravtalen.pdf</p>
<p>593,71 kB</p>
<p type="title">Er Oslo den beste byen i Norge for samiske barn?</p>
<p><em type="bold">Sametingsrådet har i det siste hatt fokus på samiske barns rett til trygge og gode oppvekstvilkår i storbyer. Hvordan kan storbyene sikre at barnehager og skoler ivaretar og synliggjør samisk språk og kultur, at også andre norske barn lærer om samisk kultur? </em></p>
<p><em type="bold">Sametingsrådet møter byrådet i Oslo denne uken. Der skal de sammen besøke Kampen skole den 13.12 og avholde sine møter der. </em></p>
<p>Tromsø kommune og Oslo kommuner er to av de byene som tiltrekker seg flest samer. Sametinget er opptatt av at når flere samer flytter til byene, så må bykommunene tilby et kvalitativt godt barnehage og skoletilbud som ivaretar de forpliktelsene som kommunene har for å ivareta samisk språk og kultur også i byene.</p>
<p><em type="bold">- Sametingsrådet har en svært god dialog med byrådet i Oslo om hvordan vi kan ha tettere dialog, jobbe bedre sammen for å gi også samiske barn trygge og gode omgivelser å vokse opp i, omgivelser som ivaretar barnas samiske identitet, sier visepresident i Sametinget, Laila Susanne Vars. </em></p>
<p>Sametingsrådet skal ha et politisk møte med Oslo kommune ved Torger Ødegaard, som er byråd kunnskap og utdanning. Torger Ødegaard deltok tidligere i høst på Sametingets utdanningspolitiske innspillskonferanse som i Kautokeino. Der avtalte man blant annet at Sametinget og Oslo kommune skal ha to politiske møter årlig, ett møte i Oslo og ett møte i ett samisk område lenger nord i landet. Sametinget er opptatt av at det utdannes flere samiskspråklige barnehagelærere og lærere. Sametinget vil derfor informere Oslo om de ulike stipendordninger som kan bidra til dette.</p>
<p><em type="bold">- Min hovedoppgave er å bygge en bro fra Sametinget i nord til rådhuset her i Oslo. Jeg bringer med meg budskapet om at Oslo kommune har alle forutsetninger for å ivareta samiske barns kultur og språk på en god måte, fordi byen er full av flinke samiske ressurspersoner som kan bidra, bare de blir spurt om å bidra, sier visepresident Laila Susanne Vars. </em></p>
<p>Sametingsrådet og Oslo kommune er enige om at det ikke er ønskelig å etablere en helhetlig samarbeidsavtale mellom partene, det er derfor etablert et fast samarbeid på kunnskapsområdet, herunder barnehage-og skolepolitikk. Sametingsrådet ønsker å drøfte muligheten for å samarbeid om omreisende samiske kulturformidlere i Oslo.</p>
<p><em type="bold">- Jeg vil berømme byrådet for å vise genuin interesse for et samarbeid for å sikre et godt samisk barnehage og skoletilbud i Osloskolene, samarbeidet har allerede resultert i etableringen av en egen utviklingslederstilling for samisk opplæring i Oslo. Men vi er i startgropen enda, jeg ser mange flere muligheter for positivt samarbeid, sier Sametingets visepresident Laila Susanne Vars. </em></p>
<p xml:lang="sme">Kontaktperson: Laila Susanne Vars, visepresident i Sametinget, Tlf: 97754102</p>
<p type="title">Foreslå vinner av språkprisen!</p>
<p>Hvem eller hva mener du bør få Sametingets språkmotiveringspris i år? Prisen blir delt ut hvert 4. år av Sametinget, og den kan gis til et enkeltmenneske eller en bedrift, prosjekt eller organisasjon, som har lagt mye arbeid i styrking, utvikling og bevaring av samisk språk.</p>
<p>Prisen kan ikke deles ut til Sametingets representanter eller administrasjon. Prisen består av kr. 50.000,- og et kunstdiplom.</p>
<p><em type="bold">Alle kan komme med forslag om hvem som bør vinne språkmotiveringsprisen. Skriv en kort begrunnelse for forslaget ditt og send den til Sametingets språkavdeling innen 15.mars. </em></p>
<p>Det er sametingsrådet som bestemmer hvem prisen skal gå til. Prisen vil bli delt ut i forbindelse med Sametingets plenum i juni.</p>
<p>Sagka Stångberg fikk prisen i 2009.</p>
<p>Forslagene sendes samediggi@samediggi.no</p>
<p type="title">Sametingsrådet bidrar til bedre kunnskaper om samer og samisk kultur</p>
<p><em type="bold">Sametingsrådet ønsker å bidra til at kunnskapsnivået om samer og samisk kultur i det norske samfunnet økes og har derfor bevilget midler til etterutdanningskurs i samiske emner for lærere i grunn- og videregående skoler. </em></p>
<p><em type="bold">-Det norske utdanningssystemet behøver et reelt samisk kunnskapsløft, det er ingen tvil om alle norske elever burde få mer kunnskap om samer og samisk kultur. Jeg er derfor svært glad for at vi nå kan bidra til at lærere gis mulighet til å lære mer om samiske emner, og gi denne kunnskapen videre til sine elever. Med kunnskap kanvi forebygge rasisme og bidra til mer forståelse for kulturelle forskjeller,, sier visepresident Laila Susanne Vars. </em></p>
<p>Sametingsrådet håper at det blir stor pågang til kursene som omhandler ulike emner, og er i regi av samarbeidsorganet SAK 7 -samisk lærerutdanningsregion.</p>
<p><em type="bold">-Det har skjedd utrolig mye positivt etter at SAK 7-samarbeidet ble etablert, og jeg er glad for at samarbeidet mellom institusjonene i samisk lærerutdanningsregion fungerer og at Sametinget kan bidra til å støtte opp om deres arbeid, sier Laila Susanne Vars. </em></p>
<p>Arrangører og kurs som får støtte fra Sametingsrådet:</p>
<list><p type="listitem">Universitetet i Nordland: Lulesamisk matkultur på Nordkalotten</p>
<p type="listitem">Høgskolen i Finnmark: Duodji med vekt på sjøsamiske teknikker og Joik med vekt på sjøsamiske joiketradisjoner</p>
<p type="listitem">Sámi allaskuvla: Samisk tradisjonell kunnskap og samisk terminologi i matematikk</p>
<p type="listitem">Høgskolen i Nord-Trøndelag: Elsa Laula Renberg: Dihte Staalehke Nyjsene og Med joik som utgangspunkt</p>
</list><p>For mer informasjon. Visepresident Laila Susanne Vars</p>
<p type="title">Sametingspresidentens nyttårstale</p>
<p>Her er nyttårstalen til sametingspresident Egil Olli. Den ble sendt i NRK1 01.01.13.</p>
<p><em type="bold">Kjære folk. </em></p>
<p>9. oktober i år er det 24 år siden Sametinget ble etablert. Sametinget avslutter sin sjette periode og går inn i sin sjuende periode. På samme måte som det nye året starter med nye krefter, fortsetter vi å arbeide for det samiske samfunnet med fornyet energi.</p>
<p>Samtidig ønsker jeg å se 23 år tilbake i tiden, da jeg og mange andre politikere ble valgt inn i det første Sametinget som representant for samene.</p>
<p>Året var 1989, og Norge hadde etter mange store demonstrasjoner innrømmet at samene har historisk tilhørighet til de landområdene som den norske staten er tuftet på, og at det er opp til oss, samene sjøl, å bevare og utvikle vårt eget språk, kultur og samfunnsliv. Det er i seg sjøl en naturlig tanke at et folk skal ha mulighet til å bestemme over egen utvikling, men på grunn av sterk fornorskning var denne tanken både fremmed og utfordrende for oss.</p>
<p>Jeg vil takke for den støtten og tilliten dere har vist meg helt fra begynnelsen av. Gjennom denne tiden har jeg fått jobbe sammen med flinke folk, og selv om vi ikke alltid er enige, så vet jeg at vi hele tiden har hatt samme mål – nemlig det å gi samiske barn, ungdom, voksne og våre eldre den støtten, de tjenestene og tilbudene som dekker deres behov på best mulig måte.</p>
<p>Jeg håper det også i fremtiden vil være godt samarbeid i Sametingets arbeid slik at vi kan videreføre vår samiske arv.</p>
<p>Jeg vil takke de mange som jobber med språket og kulturen. Jeg er også takknemlig for den støtten som det norske folket har vist Sametinget og det samiske folket, selv om det er noen som ønsker å legge ned vår felles røst – Sametinget.</p>
<p>Som en tilårskommen mann ser jeg den framgangen som har skjedd siden Sametinget ble etablert. På den tiden var det mange som ikke våget å vedkjenne seg sin samiske bakgrunn. I dag har det samiske språket og det samiske større status.</p>
<p>Selv om vi har oppnådd mye, så er det til liten trøst for samiske barn som blir mobbet på grunn av sin bakgrunn. Rettigheter til land og vann er til liten trøst for de som daglig opplever trusler og inntregninger på beiteområdene, for de som ser de sjøsamiske småstedene bli utarmet på grunn av utflytting. Det er liten trøst i rettighetene når kommunene på grunn av trange økonomiske kår eller politisk motstand legger ned tjenester som ville ha vært til nytte for samiske barn, unge og voksne.</p>
<p>Vi godtar ikke lengre denne uretten. Nå må alle ta ansvar. Enkelt mennesker, Sametinget og andre myndigheter.</p>
<p>Jeg er glad for at de unge viser stor interesse og mot for å stå fram med sin egen bakgrunn – slik som Eli Anne Nystad gjorde det etter den stygge hendelsen i Trondheim sist høst.</p>
<p>Jeg vil oppfordre samer til å gjøre seg nytte av Sametinget, ta kontakt med sametingsrepresentanter i ditt eget distrikt, eller direkte med oss. Det er vårt ansvar å tale deres sak, og sørge for at samiske interesser blir ivaretatt.</p>
<p>Sametingsrådet har presentert sametingsmeldingen om samisk språk. Vi mener at samisktalende skal ha samme rett til å kunne bruke samisk som norskspråklige har til å bruke norsk, og derfor foreslår vi at samisktalende skal få anledning til å bruke språket sitt uansett hvor i Norge de bor.</p>
<p>Jeg mener at det samiske språket skulle burde brukes mye mer i det offentlige, men også at samisk skal høres og sees i hverdagen. Etter min mening ville det hindret mobbing og gjort samisk til et naturlig språk, slik at folk sluttet å ødelegge samiske stedsnavnskilt og bekjempe det samiske språket.</p>
<p>Som barn bygger man opp tilhørighet til samisk språk, samisk kultur og samiske verdier. I meldingen om samisk barnehagetilbud foreslår vi blant annet at det burde slås fast ved lov at alle barn skal ha rett til å lære samisk i barnehagen.</p>
<p>Det er viktig for barn i byområdene, eller i hjemmene der norsk er hjemmespråk, at de helt fra begynnelsen av blir kjent med samisk språk slik at det blir naturlig for barna. Det ville oppmuntre både foreldre og barn til å fortsette med samisk i skolen.</p>
<p>Jeg har hørt argumenter om at det ikke er mulig å nå slike mål på grunn av mangelen på menneskelige og økonomiske ressurser. Jeg sier til dere, ingenting er umulig. Alt avhenger av viljen.</p>
<p>Sametinget kan ikke alene nå disse målene som vi har satt. Derfor er jeg glad for at flere og flere kommuner ønsker å samarbeide med Sametinget og legge forholdene best mulig til rette for den samiske befolkningen. Slik var det ikke da Sametinget ble etablert. Små bekker er etter hvert blitt til store åer.</p>
<p>Sametinget har jobbet med fiskerispørsmål fra begynnelsen av. I året som gikk fikk vi oppleve at rettigheten til fiske for fjord- og kystbefolkningen ble lovfestet.</p>
<p>På nyåret nedsettes det et utvalg som skal komme med anbefalinger i forhold til fiskeriforvaltningen, anbefalinger som sikrer interessene til samene og andre i fjord- og kystområdene.</p>
<p>Sametinget tar også ansvar for å samarbeide med andre urfolk. FN har vedtatt å arrangere en verdensomspennende urfolkskonferanse neste år i New York, der det skal diskuteres hvordan man på best mulig måte kan følge opp urfolks rettigheter.</p>
<p>Fra Sametingets side ønsker vi at urfolkene er godt forberedt til denne konferansen. Derfor har vi i år invitert urfolk fra hele verden til Alta for å samordne urfolkenes stemme. Jeg håper at Sápmi og Alta tar vel i mot våre søstre og brødre. Det er første gang at verdens urfolk samles og samarbeider på denne måten.</p>
<p>Tilslutt vil jeg oppfordre de samene som ikke har meldt seg inn i Sametingets valgmanntall, å gjøre det i god tid før valget som gjennomføres kommende høst. Delta. Bruk din mulighet til å påvirke Sametingets framtidige politikk, til nytte for det samiske samfunnet.</p>
<p>Med disse ordene ønsker jeg dere alle et godt og velsignet nytt år.</p>
<p><em type="bold">Egil Olli, sametingspresident </em></p>
<p type="title">Sametinget satser sterkt på duodji</p>
<p>Sametinget bevilger tre millioner kroner til merkevarebygging, salg, markedsføring og kompetanseheving i duodjinæringen.</p>
<p>Rådsmedlem Marianne Balto sier at duodji er en viktig identitetsskapende virksomhet som er av stor betydning for den samiske kulturen og språket.</p>
<p><em type="bold">-Sametinget har som mål å utvikle duodji til en næring med økt lønnsomhet og omsetning av egenproduserte varer. Bevilgningene på tilsammen tre millioner er et viktig skritt i arbeidet med å utvikle næringen til å bli mer nyskapende og markedsorientert, og mindre avhengig av driftstilskudd, sier Balto. </em></p>
<p><em type="bold">Merkevarebygging </em></p>
<p>Duojáriid Ealáhussearvi og Sámiid Duodji ønsker å styrke merkevaren duodji. Derfor ønsker de å lage en langsiktig plan for hvordan bygge en sterk merkevare for og hvordan dette skal driftes i fremtiden.</p>
<p>Sametinget bevilger 782 850 kroner til prosjektet.</p>
<p>Rådsmedlem Marianne Balto sier at det er viktig at duodji blir mer synlig og tilgjengelig i markedet. Arbeidet med å styrke markedsføringen og salgsleddet er derfor et viktig tiltak.</p>
<p><em type="bold">Øke kompetansen </em></p>
<p>Sametinget bevilger 495 000 kroner i støtte til Duojáriid ealáhussearvi og Sámiid Duodji til oppstart av studier i produksjon, markedsføring og salg. Sámi Allaskuvla/Samisk høgskole har ansvaret for gjennomføringen av kursene.</p>
<p>Duojáriid ealáhussearvi og Sámiid Duodji ønsker å heve kompetansen innenfor duodjinæringen. Studiet er lagt opp slik at det gir 15 studiepoeng over en 3 måneders periode. Studiet omfatter undervisning i duodjiteknikker, bruk av maskiner, demonstrasjon og undervisning i teknologi samt salg og markedsføring.</p>
<p><em type="bold">-Behovet for å heve kompetanseninnenfor bruk av ny teknologi, salg og markedsføring i duodjinæringen er stort, og derfor har vi bevilget penger til prosjektet, sier rådsmedlem Marianne Balto. </em></p>
<p><em type="bold">Veilederstillinger i duodji </em></p>
<p>Sametinget bevilger en million kroner til veilederstillinger i Øst- og Midt-Finnmark. Det er Duodjeinstituhtta i Kautokeino som ønsker å styrke duodji som kultur, fag, næring og kombinasjonsnæring i Øst- og Midt-Finnmark. Prosjektet er for ett år.</p>
<p>Duodjeinstituhtta har som formål å utvikle duodji som håndverk og næring og ved å bidra til at det skapes næringsutvikling og nye arbeidsplasser basert på samiske håndverkstradisjoner.</p>
<p><em type="bold">-Når vi nå satser sterkt på merkevarebygging og kompetanseheving med egne studier, så er det naturlig at dette blir fulgt opp med veiledere som kan bistå utøverne i arbeidet med å ta i bruk ny teknologi og bli mer markedsrettet, sier rådsmedlem Marianne Balto. </em></p>
<p><em type="bold">Økonomi og regnskapskurs </em></p>
<p>Sametinget bevilger 495 000 kroner til økonomi- og regnskapskurs for duodjiutøvere. Det er Duojáriid ealáhussearvi og Sámiid duodji som ønsker å styrke kompetansen innen økonomi og regnskap i næringen.</p>
<p>Kursene skal holdes syv steder fra Snåsa i sør til Tana i øst. Tema for kursene er blant annet registrering av foretak, produktregistrering, bokføring, regnskap og gjennomgang av søknadsskjema for driftstilskuddsordningen.</p>
<p><em type="bold">-Sametinget har kontrollert flere duodjiutøvere som har fått driftstilskudd fra Sametinget. Kontrollen viser at mange ikke har god nok kunnskap innen regnskapsføring, og derfor er det bra at næringen ønsker å styrke økonomi kompetansen hos utøverne, sier rådsmedlem Marianne Balto. </em></p>
<p>Mer informasjon: rådsmedlem Marianne Balto 480 63 358</p>
<p type="title">Sametinget støtter språkbad i Lavangen</p>
<p>Ástavuona giellagoahti i Lavangen har søkt om støtte fra Sametinget og Tromsø fylkeskommune til videreføring av språkbadmodellen i samisk i kommunens barnehage. Sametinget bevilger kr 400 000 til prosjektet. Sametingets visepresident Laila Susanne Vars synes det er gledelig at det prøves ut nye måter å lære seg samisk.</p>
<p>Denne språkbadmodellen har de hentet fra Wales hvor de har oppnådd gode resultater i bruken av barnehagene som språkarenaer, ikke bare for barna, men også for de ansatte. Nå vil de lære samisk ikke bare til barna, men også til de unge og de voksne ved bruk av egne praktikanter i samisk.</p>
<p><em type="bold">-Vi vet at jo tidligere barna begynner å lære seg språk, jo bedre – spesielt viktig er dette i de områdene der samisk brukes lite som hjemmespråk. Derfor har vi i Sametingets barnehagemeldingen gitt utrykk for at de samiske barnehagene har et spesielt ansvar for å jobbe med språkutvikling. Jeg er meget glad for at Ástavuona giellagoahti erkjenner dette ansvaret, og at de tør å prøve ut nye måter å lære samisk til barna og de voksne, sier Sametingets visepresident Laila Susanne Vars. </em></p>
<p>Ástavuona giellagoahti har hentet sin modell fra Wales, der språksituasjonen også er utsatt. Der har de lykkes med å revitalisere språket i områder der språket har forsvunnet helt. Målet er å etablere 30-40 forskjellige språkposter for barnehagen, som både de ansatte og barna skal fullføre.</p>
<p>Sametinget støtter prosjektet til Ástavuona giellagoahti med kr 400 000,- og Troms fylkeskommune støtter med kr 200 000,-.</p>
<p xml:lang="sme">Kontaktperson: Visepresident Laila Susanne Vars, tlf. 97754102</p>
<p type="title">Nordområdepolitikk uten urfolk?</p>
<p>En konferanse i et sentralt samisk område, om sentrale samiske temaer på selveste samenes nasjonaldag – 6. februar. Kirkeneskonferansen er en slik konferanse – men dog blottet for samiske stemmer. Dette reagerer sametingsråd Marianne Balto sterkt på.</p>
<p><em type="bold">- Kirkeneskonferansen har etter hvert utviklet seg til å bli en sentral konferanse for nordområdediskusjoner. Det handler om røde tråder og store ord om hvordan nordområdene, sentrale urfolksområder, skal utvikles de neste tiår. Ser man av programmet til Kirkeneskonferansen virker det som om urfolk verken er en del av nordområdene eller utviklingene de neste tiår. Her skuffer arrangørene Barentssekretariatet, Sør-Varanger kommune og ikke minst Utenriksdepartementet stort, påpeker sametingsråd Marianne Balto. </em></p>
<p><em type="bold">Urfolk henvises til korridorene </em></p>
<p>Sametingsråd Marianne Balto ser en bekymringsverdig trend der det arrangeres eksklusive seminarer og konferanser mellom tunge industriaktører og sentrale politikere, uten at grupper som slike konferanser gjerne omhandler – i dette tilfelle samer, er representert verken som innledere eller gjester.</p>
<p><em type="bold">- Jeg reagerer fordi Kirkeneskonferansen år etter år har hatt alvorlige tema oppe til diskusjon, temaer som har direkte innvirkning på samiske interesser, bla. samiske næringer, kompetanseutvikling og attraktive samfunn. Hvert år har urfolk blitt henvist til korridorene mens andre legger slagplan for morgendagens nordområdepolitikk. Dette er en ubehagelig usynliggjøring av urfolk. Spesielt overrasker Utenriksdepartementet meg, som ellers har til vane å opptre åpent og ryddig om urfolksspørsmål. Er det en slik fremgangsmåte man vil ha for å oppnå løsninger som er god for alle parter, er det dette som er lagspill, spør sametingsråd Marianne Balto. </em></p>
<p>Årets Kirkeneskonferanse er inndelt i fem hovedtema; den politiske utviklingen av nordområdene, industriutvikling, logistikkutvikling, nordområdene mot 2030 og samfunnsbygging i nord. Konferansen går av stabelen i Kirkenes 5. og 6. februar, samenes nasjonaldag.</p>
<p><em type="bold">Kontaktperson: </em></p>
<p>Sametingsråd Marianne Balto , tlf. 480 63 358.</p>
<p type="title">Jubileumsmarkering for Nils-Aslak Valkeapää</p>
<p>I 2013 er det 70 år siden multikunstneren Nils-Aslak Valkeapää - Áilloháš ble født. Stiftelsen Lásságámmi ønsker å markere jubileumsåret ved å gjennomføre blant annet faglige seminarer, minnekonsert, kunstutstilling, kunstkatalog, utgivelse av kunstkalender og minibiografi. Sametinget støtter initiativet med kr. 150 000,-.</p>
<p><em type="bold">- Nils-Aslak Valkeapää har en formidabel historie som kunstner, han startet med joiken på slutten av 1960-tallet, fortsatte med musikk, forfatterskap, og visuelle kunstuttrykk som illustrasjoner, malerier, skulpturer, foto og film. På vegne av sametingsrådet er jeg glad for at Áillohaš og hans kunstneriske virke nå blir synliggjort med en egen markering, sier sametingsråd Vibeke Larsen. </em></p>
<p>Stiftelsen Lássagámmi ønsker å markere jubileumsåret gjennom tre hovedtiltak. Stiftelsen ønsker i samarbeid med Samtidsmuseet for nordlige folk / Davvi álbmogiid guovddáš (DÁG) å utarbeide en retrospektiv utstilling og en tilhørende katalog som skal Áillohaš' kunstnerskap gjennom tekst og bilder. Lássagámmi ønsker også å synliggjøre Áillohaš gjennom utstillinger på diverse bibliotek, samt gi ut en kunstkalender som presenterer et utdrag av Valkeapääs verker.</p>
<p><em type="bold">Kontaktperson: </em></p>
<p>Rådsmedlem Vibeke Larsen , tlf. 941 30 116.</p>
<p type="title">Sametinget med sympatierklæring til urfolk i Canada</p>
<p>Urfolk i Canada og folk som sympatiserer med deres krav har i nærmere to måneder gjennomført vedvarende demonstrasjoner over hele landet for å synliggjøre at den canadiske regjeringen gjennom en rekke beslutninger har vedtatt å innskrenke rettighetene til landets urfolk.</p>
<p>Urfolks ikke-voldelige demonstrasjoner under fanen <span type="quote" xml:lang="eng">“Idle No More”</span>er en grasrotbevegelse som også støttes av svært mange andre i det canadiske samfunn. Sametinget er bekymret for situasjonen og vil blant annet ta saken opp med Canadas helseminister, som i løpet av våren også overtar formannskapsstolen i Arktisk råd.</p>
<p><em type="bold">-Jeg ønsker fra Sametingets side å uttrykke vår støtte og sympati for kampen urfolk i Canada nå kjemper. Ikke minst ønsker jeg å uttrykke min bekymring for helsetilstanden til Chief Theresa Spence av Attawapiskat-nasjonen, som nå i nær en måned har sultestreiket i protest mot de trange sosiale og økonomiske kår Canadas urfolk lever under. Jeg ser det som naturlig at dette blir ett av temaene jeg kommer til å ta opp når jeg møter Canadas helseminister i Arktisk råd 20. januar, sier Sametingspresident Egil Olli. </em></p>
<p>Protestene som nå har pågått i vel to måneder startet som følge av at en rekke urfolksrettigheter gjennom lovendringer har blitt innskrenket uten noen form for konsultasjoner eller samtykke fra urfolk. Protestene kuliminerte med Chief Theresa Spence av Attawapiskat-nasjonen som 11. desember startet en sultestreik i protest mot de trange sosiale og økonomiske kår som Canadas urfolk lever under. Sultestreiken pågår fortsatt.</p>
<p>-Idle No More og urfolksbevegelsen vi nå ser i Canada er et kraftig signal til myndighetene om at manglende gjennomføring av urfolks menneskerettigheter ikke er akseptabelt. Urfolk har en rett til å bevare sin identitet og kultur, respekt for historiske avtaler som de har inngått med staten, rett til sine tradisjonelle landområder og ressurser, og rett til på en effektive måte delta i beslutningsprosesser som kan berøre dem, sier sametingspresident Egil Olli.</p>
<p><em type="bold">-Vi registrerer at Canadas statsminister Steven Harper har sagt seg villig til å møte Spence og andre urfolksledere 11. januar. Sametinget anmoder Canadiske myndigheter om å handle i henhold til prinsippene nedfelt i FNs erklæring om urfolks rettigheter (urfolkserklæring), som Canada har sluttet seg til, sier Olli. </em></p>
<p>Sametingspresident Egil Olli viser til at FNs urfolkserklæring anerkjenner at Urfolk har rett til å fastsette og utforme prioriteringer og strategier med hensyn til hvordan deres rett til utvikling skal praktiseres, herunder rett til å fastsette og utforme prioriteringer og strategier med henblikk på å utvikle eller bruke egne landområder, territorier og ressurser. Urfolkserklæringen er også klar i forhold til at statene i god tro, gjennom konsultasjoner og samarbeid med urfolk, skal søke deres frie og informerte forhåndssamtykke før vedtakelse og gjennomføring av lover eller administrative tiltak som kan berøre dem. Sametingspresidenten viser også til at urfolkserklæringen bestemmer at urfolk har rett til anerkjennelse, overholdelse og gjennomføring av traktater, overenskomster og konstruktive ordninger de har inngått med stater eller statenes etterfølger, og har krav på at stater etterlever og respekterer slike traktater, overenskomster og konstruktive ordninger.</p>
<p><em type="bold">-Sametinget anmoder Canadiske myndigheter gjennom konsultasjoner og i samarbeid med landets urfolk – til snarest å treffe effektive tiltak for å legge til rette for utøvelsen gjennomføringen av urfolks rettigheter, i samsvar med anerkjente internasjonale standarder, avslutter sametingspresident Egil Olli. </em></p>
<p><em type="bold">For mer informasjon: Sametingspresident Egil Olli </em></p>
<p xml:lang="eng"><em type="bold">The Saami parliament in Norway expresses its sympathy with the indigenous peoples inCanada </em></p>
<p xml:lang="eng">Indigenous peoples in Canada and others who sympathize for the indigenous demands have during almost two months staged ongoing demonstrations throughout the country, thus displaying the fact that the Canadian government has, by a number of decisions shown that it intends to limit indigenous rights within the country.</p>
<p xml:lang="eng">The indigenous non-violent manifestations under the banner <span type="quote" xml:lang="eng">“Idle No More”</span> is a grass root level movement gaining support from many groups and individuals in the Canadian society. The Saami parliament is concerned regarding this situation and is preparing to address the Canadian ministry of Health. Canada will from coming spring be managing the chairmanship of the Arctic Council.</p>
<p xml:lang="eng">Says Egil Olli president of the Saami Parliament: <em type="bold">-On behalf of the Saami Parliament I wish to express our sympathy and support to the struggle and effort now staged by the indigenous peoples of Canada. Not the least I want to express my concern to the health of Chief Theresa Spence from the Attawapiskat nation who now has been hunger-striking almost a whole month protesting against the miserable social and economic conditions of the Canadian indigenous peoples. I see it necessary to address this matter at my meeting with the Canadian minister on Health at The Arctic Council Session on January 20 this year. </em></p>
<p xml:lang="eng">The current protests, having lasted more than two months begun due to the fact that indigenous rights have been limited through act amendments carried out without any consultations or consent by indigenous peoples. The protests culminated when Chief Theresa Spence of the Attawapiskat-nation started her hunger-strike December 11 against the prevailing miserable social and economic conditions within the Canadian indigenous societies. The hunger-strike still goes on.</p>
<p xml:lang="eng"><em type="bold">-<span type="quote" xml:lang="eng">«Idle No More»</span> and the indigenous movement we now see in Canada is a strong signal to the authorities telling them that this unwillingness to accomplish indigenous rights cannot be accepted. Indigenous peoples have a right to maintain their identity and culture, gain respect for historical accords settled with the state, right to their traditional lands and resources and, right to efficient participation in decision-making processes that concerns them, says Egil Olli, president of the Saami Parliament. </em></p>
<p xml:lang="eng">-Olli continues; <em type="bold">-We note that the Prime Minister of Canada, mrSteven Harperhas agreed to meet madam Spence and other indigenous leaders on January 11, 2013. The Saami Parliament invites the Canadian authorities to act in accordance with principles of the UN Declaration on Indigenous Rights, which Canada has adhered to. </em></p>
<p xml:lang="eng">The president of the Saami Parliament, Egil Olli refers to The UN Declaration on Indigenous Peoples, which acknowledges that Indigenous peoples are entitled to establish priorities and strategies on how their rights to development shall be practiced, including the right to develop or utilize own land areas, territories and resources. The UN Declaration is evident in expressing that states in good faith, through consultations and in collaboration with indigenous peoples, shall ask for their free and prior informed consent before decisions and implementing of laws or administrative measures are carried out. Further the president of the Saami Parliament also says that Declaration on Indigenous Peoples states that indigenous peoples have right to be recognized, that treaties are respected and that agreements and constructive ordinances settles with states and the states’ successors and further, that concerned states adheres and respects such treaties, settlements and ordnances.</p>
<p xml:lang="eng"><em type="bold">-The Saami Parliament encourages the Canadian government, through consultations and in cooperation with the indigenous peoples of the country to, as soon as possible carry out effective steps in order to adjust suitable conditions for implementation of indigenous rights in accordance with accepted international standards, the president of the Saami parliament concludes. </em></p>
<p type="title">Tar ansvar for det sørsamiske språket</p>
<p>Hattfjelldal kommunestyre vedtok like før jul at det skal settes i gang et forprosjekt med tanke på å få kommune med i det samiske språkforvaltningsområdet. - Jeg er veldig glad for at flere kommuner i sørsamisk område ønsker å være med på å utvikle og fremme det sørsamiske språket, sier rådsmedlem Ellinor Marita Jåma.</p>
<p>Dersom kommunen beslutter å søke om innlemmelse, vil de være den tredje kommunen i sørsamisk område som blir en samisk språkforvaltningskommune. Fra og med 1. januar i år er også Røyrvik kommune innlemmet i forvaltningsområdet, mens Snåsa kommune har vært en samisk språkforvaltningskommune siden 2008.</p>
<p><em type="bold">- At Hattfjelldal kommune ønsker å utrede muligheten for å ble en samisk språkforvaltningskommune, gir et viktig signal til den sørsamiske befolkningen i kommunen, uttaler Jåma. </em></p>
<p>Sametingsrådet ønsker at kommuner som utgjør det samiske språkforvaltningsområdet skal bli fremtidige språkressurskommuner. Dette er ett av forslagene som er fremmet i Sametingsmelding om samisk språk som skal behandles av Sametingets plenum i slutten av februar. Dersom dette blir en realitet, vil Hattfjelldal kommune - om de fatter et positivt vedtak - bli en språkressurskommune hvor den sørsamiske befolkningen, og andre som ønsker det, vil få utvidede rettigheter i bruk og læring av det samiske språket.</p>
<p><em type="bold">- Jeg ønsker Hattfjelldal kommune lykke til med forprosjektet, og ser fram til et godt og positivt samarbeid hvor Sametinget selvfølgelig vil bidra med råd og veiledning underveis, avslutter Jåma. </em></p>
<p><em type="bold">Kontaktperson: </em></p>
<p xml:lang="sme">Rådsmedlem Ellinor Marita Jåma , tlf. 916 13 460.</p>
<p type="title">Viktig avtale mellom Sametinget, Sydvaranger Gruve AS og berørt reinbeitedistrikt</p>
<p>- Jeg er svært fornøyd med at Sametinget, Sydvaranger Gruve AS og reinbeitedistrikt 5A og 5C Beahceveai/Pasvik har underskrevet en treparts intensjonsavtale om at vi skal forhandle om driftskonsesjon for områder utenfor konsesjonsområdet til Sydvaranger Gruve AS i Sør-Varanger kommune, sier sametingspresident Egil Olli.</p>
<p>Sametinget vedtok i juni 2010 en egen mineralveileder for hvordan Sametinget og mineralselskaper kan forholde seg til hverandre ved mineralvirksomhet i samiske områder. Sametinget mineralveileder legger opp til at det inngås avtaler mellom Sametinget, direkte berørte samiske interesser og selskaper om undersøkelsesarbeider og planer om søknad om driftskonsesjon. Veilederen er ment å sikre at den retten samene har i henhold til folkerettens regler om urfolk og minoriteter etterfølges.</p>
<p>Avtalen mellom Sametinget, Sydvaranger Gruve AS og reinbeitedistrikt 5A og 5C Beahceveai/Pasvik avklarer hvordan prosessen mellom partene skal foregå og hvilke temaer som det skal forhandles om.</p>
<p><em type="bold">- Denne avtalen signaliserer at Sydvaranger Gruve AS, reinbeitedistrikt 5A og 5C Beahceveai/Pasvik og Sametinget tar hverandre på fullt alvor. Avtalen er et handlekraftig uttrykk for at partene søker konstruktive løsninger til fordel for alle parter. Avtalen skaper vi nødvendig forutsigbarhet for både samiske samfunn og for Sydvaranger Gruve AS som mineralselskap, avslutter sametingspresident Olli. </em></p>
<p>Intensjonsavtalen foregriper ikke utfallet av forhandlingene som skal gjennomføres.</p>
<p><em type="bold">Kontaktpersoner: </em></p>
<p>Sametingspresident Egil Olli , tlf. 900 26 880.</p>
<p>Styreformann Peter Steinnes Larsen i Sydvaranger Gruve AS, tlf. 909 70 615.</p>
<p>Egil Kalliainen, leder i reinbeitedistrikt 5A og 5C Beahceveai/Pasvik, tlf. 901 00 336.</p>
<p>Intensjonsavtale.pdf</p>
<p>466,85 kB</p>
<p xml:lang="sme">Áigumuššiehtadus šiehtadallamiidda ruvkedoaimma doaibma-konsešuvdnaohcama oktavuođas olggobealde Sydvaranger Gruve AS konsešuvdnaguovllu Mátta- Várjjaga gielddas.pdf</p>
<p>128,39 kB</p>
<p type="title">Muligheter og utfordringer for bedrifter i samiskeområder</p>
<p>Sametinget inviterer kommunene i det såkalte STN-området og deltakerne i fag- og utviklingsforum (VSP) til seminar om nærings- og samfunnsutvikling i samiske områder. Det vil bli holdt foredrag og diskusjoner rundt temaene samfunnsutfordringer, virkemidler og finansiering. Dette skjer på Sametinget i Karasjok, 22.-23.januar 2013.</p>
<p>STN området</p>
<p>STN står for virkeområdet for tilskudd til næringsutvikling - tidligere kalt SUF-området. Det er i dag 31 kommuner i virkeområdet.</p>
<p>- Med seminaret ønsker Sametinget blant annet å se på om næringsutvikling i samiske områder kan endre flyttestrømmen av unge til byene, sier rådsmedlem Marianne Balto.</p>
<p>De gode prosjektene</p>
<p>Det finnes mange muligheter for bedrifter i samiske områder og Sametinget er veldig opptatt av lykkes i dette arbeidet.</p>
<p>- Vi ønsker å løfte opp de gode prosjektene. Derfor vil virkemidler og finansiering av de gode prosjektene stå som et eget tema på seminarets andre dag, sier Marianne Balto.</p>
<p>Bredt program</p>
<p>Landbruks- og matdepartementet vil ha fokus på om bygdenæringer, etter den nye landbruks- og matmeldingen, er en redning for utkantene?</p>
<p>Innovasjon Norge er blitt utfordret til å si om det nye reinprogrammet gir rom for annen verdiskaping enn videreforedeling av reinkjøtt.</p>
<p>På seminaret vil Sametinget også sette fokus på satsinger i sjøsamiske områder, kulturnæringer og samisk reiseliv, sier Balto.</p>
<p>- Vi ønsker alle deltakere velkomne til Karasjok og forventer rundt 60 deltakere til seminaret, uttaler Marianne Balto avslutningsvis.</p>
<p type="title">En reindriftsforvaltning uten legitimitet</p>
<p>Landbruks- og matdepartementet tar ingen hensyn til innvendingen fra Sametinget og Norske reindriftsamers landsforbund (NRL) om avvikling av reindriftsforvaltningas områdestyrer og Fylkesmannens overtaking av forvaltningskontorene.</p>
<p><em type="bold">- Den overkjøringen Sametinget og NRL nå blir utsatt for ser jeg på som svært alvorlig. Endringene vil skje uten Sametingets samtykke, sier medlem i sametingsrådet Ellinor Marita Jåma. </em></p>
<p>Uten forvarsel fastslo Landbruks- og matdepartementet i en nyhetsmelding i april 2011 hvordan reindriftsforvaltninga skulle endres. Konsultasjoner om organiseringsendring tok først til i mars 2012 etter at departementet sa seg villig til å drøfte alternative løsninger.</p>
<p><em type="bold">- Sametinget og NRL har spilt inn gjennomarbeidede kompromissforslag, men departementet har ikke vist vilje til å komme oss i møte. Jeg mener det kan stilles spørsmål ved om departementet har konsultert med sin beste vilje og med mål om å oppnå enighet slik de er pliktig til, sier Ellinor Marita Jåma. </em></p>
<p>Reindrifta er den eneste kulturspesifikke samiske næringa, og er en hjørnestein i samisk kultur. Stortinget har i over 20 år og ved flere anledninger gitt uttrykk fora at det er en samepolitisk målsetting å overføre størst mulig grad av avgjørelsesmyndighet i saker som i særlig grad berører det samiske folk til det samiske samfunnet. Staten er også folkerettslig pliktig til å sikre at samene selv bestemmer i forvaltningen av egne næringer.</p>
<p><em type="bold">- Departementet velger å utforme en reindriftsforvaltning som bryter med gjeldende samepolitikk og folkerettslige forpliktelser. Vi får en reindriftsforvaltning uten legitimitet. En konsekvens vil blant annet være at Sametinget må trekke sine oppnevnte representanter fra Reindriftsstyret. En forvaltning uten legitimitet er en forvaltning uten effektivitet. Denne endringen vil derfor virke mot sin hensikt, sier Ellinor Marita Jåma. </em></p>
<p>Landbruks- og matdepartementets forslag til endring av reindriftsloven for avvikling av områdestyret, samt underlegging av reindriftsadministrasjonen til Fylkesmannen skal behandles av Sametingets plenum før lovforlaget legges fram for Stortinget.</p>
<p><em type="bold">Kontaktperson: </em></p>
<p xml:lang="sme">Rådsmedlem Ellinor Marita Jåma , tlf. 916 13 460.</p>
<p type="title">Et samisk verdensarvsted i Varanger</p>
<p>Sametingspresident Egil Olli foreslår at Ceavccageađgi/Mortensnes kulturminneområde kommer inn på UNESCOs verdensarvliste.</p>
<p>Den samiske historien, og den forhistorien den hviler på, er nedfelt i det landskapet vi lever i og bruker. I blant kan den være vanskelig å få øye på, da sporene etter fortidens mennesker hos oss ofte fremstår som en del av naturen. Med kunnskap om hvordan landskap kan leses, åpnes en historiebok som alle kan få del i.</p>
<p>Noen steder er sporene etter mennesker før oss mer tydelig og rikholdig enn andre. Og i sjeldne tilfelle har menneskene før oss, i samvirke med natur og hverandre, skapt kulturminner og landskap som fortjener en plass på UNESCOs verdensarvliste fordi de har <span type="quote">”fremragende og universell verdi”</span>. Et eksempel er hellerisningene i Alta, som oppnådde verdensarvstatus i 1985.</p>
<p>Et annet enestående sted er Ceavccageađgi/Mortensnes i Nesseby kommune. Her er spor etter bosetning gjennom 12000 år, her ligger det uten sammenligning største samiske gravfeltet fra førkristen tid, her er offerplasser og hellige naturformasjoner, og herfra stammer en rik samisk fortellertradisjon. På Ceavccageađgi/Mortensnes er samisk fortid og det sterke samspillet mellom natur og kultur komprimert til en sammenhengende fortelling. Området forvaltes av Sametinget i samarbeid med Varanger Samiske Museum, og er tilrettelagt for publikum.</p>
<p>Sametinget har sammen med Nesseby kommune, og med støtte av Finnmark fylkeskommune og Samisk parlamentarisk råd, i flere år samarbeidet for å få Ceavccageađgi/Mortensnes vurdert for nominasjon til verdensarvlista. Siden 2011 har en gruppe oppnevnte eksperter hatt som oppgave å drive dette arbeidet framover. Gruppen er nå i ferd med å avslutte sitt oppdrag. Den har konkludert med at Ceavccageađgi/Mortensnes bør sees i sammenheng med tre andre unike kulturminnefelt i Varanger. Disse bidrar på hver sin måte til å utdype ressursmessige forutsetninger og for Varangers rike forhistorie.</p>
<p>Varangerhalvøya og eidet mellom Varangerfjorden og Tanaelva er eksepsjonelt rike på spor etter villreinfangsten, både i form av fangstgravsystemer og ledegjerder. Blant disse står Gollevárri i Tana kommune og Noidiidčearru/Kjøpmannskjølen i Båtsfjord kommune i en særstilling. På Gollevárri er hundrevis av fallgraver i et sammenhengende system. Her ligger også tuftene etter varangersamenes høstjaktboplass, datert til mellom 12- og 1400 e.Kr. . På Noiddiidčearru/Kjøpmannskjølen leder kilometer etter kilometer med ledegjerder av stein opp mot sirkelformede innhegninger. I begge områder er også svært mange skyteskjul (bogestiller) og kjøttgjemmer. Formen på ledegjerdene, som kan ha vært brukt over lange tidsperioder i forhistorien, peker framover i tid og til spennende sammenhenger mellomvillreinjakt og tamreindrift. I tillegg til disse to fangstområdene er det store tuftefeltet på Ruovdenjunlovta/Gropbakkengen i Nesseby kommune, med hele 90 tufter fra mellom 3 og 4000 f. Kr., foreslått tatt med. Disse tre områdene ligger sammen med Ceavccageađgi/Mortensnes innenfor varangersamenes gamle bruks- og bosetningsområde, derav fellesnavnetVárjjat Siidaverdensarvsted.</p>
<p>Underveis i arbeidet er det holdt folkemøter i de berørte kommunene, og kommunenes politiske ledelse har gitt positive tilbakemeldinger. Også fra de aktuelle reinbeitedistriktene er signalene positive. Det forventes atVárjjat Siidakommer med på Norges tentative liste i år, og at arbeidet med nominasjonsprosessen opp mot verdensarvlista kommer raskt i gang. Da vil også tiden være inne for at kommunene og andre fatter formelle vedtak om at de støtter prosjektet.</p>
<p>Várjjat Siidaer en fortelling om den livskraften jakt, fangst og fiske i Varanger har hatt gjennom 12 000 år, om overgangen mellom villreinjakt og reindrift, om da småskala jordbruk ble tatt opp som tilleggsnæring, og om sammenhenger og samhandling mellom mennesker og natur. Det er også en fortelling om religion og kosmologi, om endringer over tid og om det som knytter sammen fortid og nåtid.</p>
<p>Bak initiativet til en plass på verdensarvlista ligger et ønske om at verden skal få del i de kulturhistoriske verdier vi setter så høyt, og at en slik oppmerksomhet skal gi positive ringvirkninger for lokalsamfunn og brukere. Sametinget har store forventninger til hva et samisk verdensarvsted i Varanger kan bety, både når det gjelder kunnskap, forståelse, opplevelse, kulturutøvelse og næringsutvikling. Innskriving på verdensarvista gir høy status, men innebærer også forpliktelser. Hensyn til brukerinteresser og brukerkunnskaper samt godt samarbeid med kommunene, næringsinteresser, brukerorganisasjoner og andre kulturminnemyndigheter er grunnleggende. Sametinget ser fram til de positive konsekvensene av at Ceavccageađgi/Mortensnes kommer på UNESCOs verdensarvliste.</p>
<p><em type="bold">Egil Olli, sametingspresident </em></p>
<p type="title">Etterlyser politifolk med kompetanse på samisk språk og kultur</p>
<p>Sametingsrådet har lenge vært bekymret for at manglende språk- og kulturkompetanse i politiet kan svekke samers rettssikkerhet. Problemstillingen er nå tatt opp med Justis- og beredskapsdepartementet.</p>
<p><em type="bold">- Selv der det finnes kvalifiserte folk med samisk språk- og kulturkompetanse har det vært en utfordring å få disse tilsatt i samiske områder. En av grunnene til dette er at det har vært uklart hvordan disse skal kunne prioriteres i ansettelsesprosessene, forklarer sametingspresident Egil Olli. </em></p>
<p>Olli uttaler videre at Sametingsrådet har ønsket at det snarest mulig kommer på plass retningslinjer for prioritering av kvalifiserte samisktalende personer og personer med kulturkompetanse til stillinger i samiske områder.</p>
<p>Justis- og beredskapsdepartementet har nå kommet med en avklaring der de sier at det er anledning til både å vektlegge, og også mulighet til å kreve kompetanse på samisk språk og kultur i samiske områder etter en behovsanalyse.</p>
<p><em type="bold">- Det er svært gledelig at Justis- og beredskapsdepartementet har tatt problemstillingen på alvor og mener kompetanse på samisk språk og kultur både kan vektlegges og kreves i samiske områder, uttaler president Egil Olli. </em></p>
<p>Kunnskap om samfunnene politifolkene jobber i er sentralt for å tolke situasjoner, få innpass i lokalsamfunnene og for å få korrekt informasjon.</p>
<p><em type="bold">- Å ha politifolk i samiske områder med kompetanse på samisk språk og kultur er dermed viktig for å bevare samers rettsikkerhet, sier president Egil Olli avslutningsvis. </em></p>
<p><em type="bold">Kontaktperson: </em></p>
<p>Sametingspresident Egil Olli , tlf. 900 26 880</p>
<p type="title">Høring - revidert læreplan i samisk som førstespråk og samisk som andrespråk</p>
<p>Sametinget sender med dette på høring forslag til endrede læreplaner for følgende fag i grunnskolen og videregående opplæring: samisk som førstespråk og samisk som andrespråk.</p>
<p>Vi ber om at skoleeiere videreformidler høringsdokumentene til sine skoler. Andre høringsinstanser, som har underliggende organer, bes også om å videreformidle høringsdokumentene til disse.</p>
<p>Høring for læreplaner for øvrige fag i grunnskolen og videregående skole gjennomføres i regi av Utdanningsdirektoratet.</p>
<p><em type="bold">Formål </em></p>
<p>Formålet med justeringene er at læreplanene skal legge bedre til rette for systematisk arbeid med elevenes ferdighetsutvikling gjennom hele den 13-årige grunnopplæringen. En intensjon med Kunnskapsløftet og Kunnskapsløftet – Samisk er at alle lærere i alle fag har et felles ansvar for å støtte elevenes læring når det gjelder de grunnleggende ferdighetene, og dermed ivareta dette i opplæringen i sine fag. Alle de fem grunnleggende ferdighetene, som omfatter å kunne skrive, å kunne lese, å kunne regne, muntlige ferdigheter og digitale ferdigheter, skal tydeliggjøres.</p>
<p>Læreplaner for fag er fastsatt som forskrift og består av følgende deler:</p>
<list><p type="listitem">Formål med faget</p>
<p type="listitem">Hovedområder i faget</p>
<p type="listitem">Timetall i faget</p>
<p type="listitem">Grunnleggende ferdigheter i faget</p>
<p type="listitem">Kompetansemål i faget</p>
<p type="listitem">Bestemmelser om sluttvurdering i faget</p>
</list><p>Høringsforslagene inneholder endringer i formålet med faget, hovedområdene, beskrivelsene av de grunnleggende ferdighetene i fagene og i kompetansemålene. Revidering av læreplaner i samisk omfatter også sluttvurderingsordningene i faget.</p>
<p>Høringsbrev om revidert læreplan i samisk som førstespråk og samisk som andrespråk.doc</p>
<p>74,00 kB</p>
<p>Vedlegg 1 Liste over høringsinstanser.docx</p>
<p>26,66 kB</p>
<p>Høringsnotat om endringer i læreplan i samisk som førstespråk.pdf</p>
<p>152,55 kB</p>
<p>Høringsukast Samisk som førstespråk.docx</p>
<p>61,75 kB</p>
<p>Høringsutkast Læreplan i samisk som andrepsråk-1.pdf</p>
<p>256,39 kB</p>
<p>Skjema for høringsuttalelse Læreplan i samisk som førstespråk.docx</p>
<p>109,74 kB</p>
<p>Høringsnotat om endringer i læreplan i samisk som andrespråk.pdf</p>
<p>147,09 kB</p>
<p>Skjema for høringsuttalelse Læreplan i samisk som andrespråk.docx</p>
<p>110,23 kB</p>
<p type="title">Bekymret for samiske pasienters psykiske helsevern</p>
<p>Sametinget har konsultert helse og omsorgsdepartementet om oppdrag til regionale helseforetak for 2013. - Vi har i konsultasjonene spesielt vært bekymret for at tilbudet til samiske pasienter innenfor psykisk helse reduseres, sier rådsmedlem Ellinor Marita Jåma.</p>
<p>Sametinget har i 2012 mottatt bekymringsmeldinger fra samiske pasienter, samiske fagpersoner og kommuner utenfor dekningsområdet til Helse Nord om at tilbudet til Samisk nasjonalt kompetansesenter innen psykisk helse (SANKS) reduseres og legges ned.</p>
<p>- Samiske pasienter er bosatt over hele landet og har rett til helsetilbud som tar utgangspunkt i samisk språk og kultur. Vi er bekymret for at tilbudet som er bygd opp av SANKS ikke opprettholdes og videreutvikles, sier Ellinor Marita Jåma.</p>
<p>SANKS har i et treårig prosjekt gitt veiledning til fagpersonell og behandlingstilbud til pasienter både i nord, lule- og sørsamisk område. Dette prosjektet har vært vellykket, men det har ikke vært tatt stilling til hvordan dette skal videreføres.</p>
<p><em type="bold">Språk og kulturkompetanse </em></p>
<p>Dersom samiske pasienter skal få et godt nok helsetilbud må helsetjenesten ha kompetanse i samisk språk og kultur. Dette er spesielt viktig når det gjelder tilbud innen psykisk helse.</p>
<p>- SANKS har stor språk- og kulturkompetanse og vi er derfor veldig glad for at Helse- og omsorgsdepartementet deler Sametingets syn på at Helse Nord i samarbeid med SANKS og øvrige regionale helseforetak skal vurdere hvordan kliniske tjenester til samiske pasienter skal videreføres. Vi har i tidligere år blitt enige om at tilbudet som SANKS gir skal være tilgjengelig for samiske pasienter i alle samiske områder, uttaler rådsmedlem Ellinor Marita Jåma.</p>
<p xml:lang="eng"><em type="bold">Rusbehandling </em></p>
<p>Sametinget mener videre at SANKS er sentral når det gjelder oppbygging av rusbehandling for samiske pasienter i et nasjonalt perspektiv.</p>
<p>Sametinget ønsker at SANKS behandlingstilbud for rusmiddelavhengige og annen avhengighetsbehandling videreutvikles. Dette er vi blitt enige om å komme nærmere tilbake til når neste års satsinger for helseforetakene skal planlegges, avslutter rådsmedlem Ellinor Marita Jåma.</p>
<p><em type="bold">Kontaktperson: </em></p>
<p xml:lang="sme">Rådsmedlem Ellinor Marita Jåma , tlf. 916 13 460</p>
<p type="title">Lanserer et unikt tilbud</p>
<p>I anledning 6.februar vil Sametinget lansere et nytt tilbud til alle som ønsker å melde seg inn i valgmanntallet, samt delta i sametingsvalget for første gang. – Det er en glede å meddele at det fra 6.februar vil være mulig å melde seg inn i Sametingets valgmanntall elektronisk, uttaler Sametingspresident Egil Olli.</p>
<p><em type="bold">Mer tilgjengelig </em></p>
<p>Mens det tidligere kun har vært mulig å melde seg inn i valgmanntallet via papirskjema, vil det fra 6.februar også være mulighet til å melde seg inn via nett.</p>
<p><em type="bold">- Vi har ønsket i større grad å tilgjengeliggjøre muligheten til å melde seg inn i Sametingets valgmanntall. Ved nå å tilby elektronisk innmelding håper vi at flere av de som innfrir kravene velger å melde seg inn og tar en aktiv del i det forekommende valget, uttaler Sametingspresident Egil Olli. </em></p>
<p><em type="bold">Sikkert og effektivt </em></p>
<p>Den elektroniske løsningen vil tilby et høyt sikkerhetsnivå og baserer seg på ID-porten som er brukt av en rekke offentlige innstanser. ID-porten lar deg logge sikkert inn via enten, MinID, Bank-ID, Buypass eller Commfides.</p>
<p><em type="bold">Kontaktperson: </em></p>
<p>Sametingspresident Egil Olli , tlf. 900 26 880</p>
<p>Fagleder Hanne Holmgren, tlf. 906 73 883</p>
<p type="title">Historisk samarbeidsavtale</p>
<p>Sametinget, Samisk Høgskole og Engerdal kommune underskrev 5.februar en avtale for å sikre og utvikle det sørsamiske kompetansemiljøet på Elgå i Engerdal kommune. Avtalen innebærer at Samisk høgskole etablerer seg i det sørsamiske området gjennom en egen avdeling under Senter for samisk i opplæringen, som er lokalisert i Kautokeino.</p>
<p>Målet med avtalen er å sikre og videreutvikle det sørsamiske læremiddel-og terminologiarbeidet, noe som igjen vil øke kvaliteten på opplæringen av sørsamiske barn og unge.</p>
<p><em type="bold">-Jeg er glad og stolt over de positive resultatene man har oppnådd gjennom et langvarig samarbeid mellom Sametinget, Samisk høgskole og Engerdal kommune, og er tilfreds med at vi nå formaliserer samarbeidet slik at vi sammen kan jobbe mer langsiktig, og sikrer forutsigbarhet for fagmiljøet på Elgå, sier Sametingets visepresident Laila Susanne Vars. </em></p>
<p>Visepresidenten undertegnet den treårige avtalen på vegne av Sametinget under en seremoni på Trysil, hvor også ordfører i Engerdal Lars Erik Hylland, formannskapet i Egerdal kommune og leder for Senter for samisk i opplæringen Lisa Baal deltok.</p>
<p><em type="bold">Bakgrunn for avtalen </em></p>
<p>Sametinget etablerte et språkmotiveringsprosjekt for de samiske elevene ved tidligere Elgå skole i Engerdal kommune i 2001, dette prosjektet har vært svært vellykket.</p>
<p>Elgå skole er nedlagt på grunn av lavt elevtall. Gjennom Sametingets språkmotiveringsprosjekt og en sterkere opplæringsmodell i skolen har Elgå skole bygd opp en betydelig kompetanse både gjennom praksis og etterutdanning. Partene ønsker å videreføre og videreutvikle denne kompetansen, slik at den vil komme sørsamiske elever til gode. Det er viktig at denne kompetansen i Engerdal sikres gode og forutsigbare rammer for sin utvikling. Gjennom statsbudsjettet er Sametinget gitt ansvaret for oppfølgning av</p>
<p><em type="bold">Historisk avtale </em></p>
<p>Sametingets visepresident Laila Susanne Vars sier at avtalen er historisk. Den vil være med å styrke sørsamisk opplæring og læremiddelproduksjon.</p>
<p><em type="bold">-Avtalen anerkjenner det enorme arbeidet som lokale ressurspersoner har lagt ned i læremiddel og språkarbeid på Elgå, og etableringen av en avdeling for Senter for samisk i opplæringen i det sørligste samiske området i Norge håper jeg vil gi positive ringvirkninger for hele den sørsamiske regionen. Jeg er glad for at Samisk høgskole nå blir mer synlig tilstede i det sørsamiske språkområdet, og jeg ser behovet for og muligheter også for et tilsvarende samarbeid i det lulesamiske området, sier visepresident Laila Susanne Vars. </em></p>
<p>Visepresidenten uttrykte i sin tale takknemlighet over den positivitet og gode samarbeidsånd lokalpolitikerne i Engerdal og ledelsen ved Samisk høgskole har vist i avtaleprosessen, og sa at hun håpet at Engerdal kommune nå vurderer etablering av et samisk kultursenter i kommunen for å skape en arena for samisk kulturformidling.</p>
<p>Avtalen har en årlig grunnramme på 1 million kroner. I tillegg forplikter Sametinget seg til å finansiere sørsamiske læremiddelsøknader i tråd med samarbeidsavtalens formål.</p>
<p>For mer informasjon: <em type="bold">Visepresident Laila Susanne Vars, + 47 977 54 102 </em></p>
<p type="title">Gratulerer med dagen</p>
<p>Kjære alle sammen. 6. februar er samenes nasjonaldag og markeres i Norge, Russland, Sverige og Finland.</p>
<p>Kjære alle sammen. 6. februar er samenes nasjonaldag og markeres i Norge, Russland, Sverige og Finland. Under det samiske landsmøtet 6. februar 1917 møttes for første gang samer fra hele Norden for å diskutere felles politiske utfordringer for datiden og for framtiden. Det var felles utfordringer som brakte dem til landsmøtet. Men det var først og fremst troen på nye muligheter som gjorde at de satte seg sammen rundt bordet som likeverdige menn og kvinner fra hele Norden.</p>
<p>Samtalene rundt bordet i Trondheim var starten på den samepolitiske prosessen som skapte det politiske rammeverket som utgjør i dag norsk og internasjonal urfolks- og samepolitikk. På denne måten er 6. februar et viktig et symbol på politisk vilje til mellomfolkelig rettferdighet og moderne samfunns- og demokratiutvikling.</p>
<p>Dette har skapt muligheter for økt velstand, vekst og for politisk samarbeid i en form vi ikke tidligere har sett her nord. Nøkkelen for suksess for framtidens Sápmi er å få på plass rammeverk og modeller som respekterer urfolkenes rettigheter, slik de er fastsatt i nasjonal og internasjonal lovgiving. Det innebærer reell medbestemmelse i utformingen av politikk, lover og industri og næringsliv.</p>
<p>Om det er noe vi har lært av de som møttes i Trondheim 6. februar 1917, så er det at mulighetene ikke begrenser seg til den horisonten vi i dag kan se. Og det er dette vi feirer på vår nasjonaldag: framtidens muligheter. Og vi feirer historiens kloke kvinner og menn som la grunnlaget for det samfunnet og de rettigheter urfolk i økende grad nyter godt av.</p>
<p>Våre samiske landsmøte-delegater i 1917 lot seg ikke begrense av hva de trodde var realistisk, hva de vurderte som praktisk - eller hva andre mente var mulig å gjennomføre. De løftet blikket bortenfor og inn i framtiden.</p>
<p>Det sies at politikk er det muliges kunst. Og ikke sjelden tenker vi at vi har nådd grensen for hva som er mulig å få til. Men så løfter vi blikket og innser at vi står her fordi våre forfedre ikke lot seg begrense til det som da var mulig og enkelt.</p>
<p>En gang i framtiden skal også vi – og våre etterkommere - evaluere de veivalg vi gjorde. Jeg tror listen over suksesser blir vesentlig lengre enn listen over feilgrep. Mitt mål og min ambisjon er å sikre at ivaretakelse av urfolkenes interesser - og grunnlaget for deres kultur – kommer på listen over våre suksesser. Et mål som er garantert suksess dersom vi alle tar ansvar for det.</p>
<p>I dag 6. februar feirer samene sin nasjonaldag. Vi feirer den i Norge, Finland, Sverige og Russland. Vi feirer mulighetene. Gratulerer med dagen, alle sammen.</p>
<p>Egil Olli sametingspresident</p>
<p type="title">Når staten tvinger samen</p>
<p>- Storsamfunnet må trå til og gjennomføre tvangstiltak overfor reindrifta for å få ned reintallet i Finnmark sier, stortingsrepresentant Martin Kolberg (AP) fra Stortingets talerstol 24. januar. Per-Kristian Foss (H) følger opp og sier at det er et samstemmig Storting som ber regjeringen ta hardt i overfor reindrifta, fordi storsamfunnet har ansvaret.</p>
<p>Det er litt av en tone Kolberg og Foss har overfor reindrifta som en viktig del av samisk kultur. Tonen er ikke ny, men det er to-tre tiår siden vi har hørt den så klar.</p>
<p>I juni kom Riksrevisjonen med en undersøkelse om bærekraftig reindrift i Finnmark. Undersøkelsen slår fast at Landbruks- og matdepartementet ikke gjør jobben sin. De konsulterer og samarbeider ikke med Sametinget og Norske Reindriftsamers Landsforbund, slik de er folkerettslig pliktig til. Beslutninger og tiltak mangler tillit, troverdighet og gjennomføringsevne fordi de kommer for seint og uten helhet. Departementet er heller ikke tydelig tidlig nok i sin styringsdialog med egne statlige forvaltningsorgan.</p>
<p>Det er altså staten selv som får så hatten passer av Riksrevisjonen. Likevel velger Stortinget ved sin behandling av undersøkelsen å legge skylden for den kritiske situasjonen på reindrifta, noe som skal rettferdiggjøre tunghørte statlige tvangstiltak.</p>
<p>Ingen er uenig i at reindrifta i Finnmark ikke er bærekraftig. Alle er enig i at reintallet må ned. At dette ikke skjer, skyldes at staten aldri har hørt på og samhandlet med Sametinget og reindrifta. Stortinget sier likevel bare at staten ikke skal høre og forstå, den skal bare handle. En mer formyndersk holdning overfor det samiske folk er det vanskelig å få øye på. At det fra samme hold gis uttrykk for at kraftlinjer, vindkraftverk, vannkraftverk og gruver må etableres på bekostning av reindriftas marginale arealgrunnlag, gjør i tillegg formynderholdningen hul.</p>
<p>Tiltak knyttet til årsaksforhold må settes inn. Da må også flere tiårs feilslått statlig reindriftspolitikk erkjennes og møtes. Sametinget har vært konkret om dette. Stortinget velger likevel å lukke både øyne og ører, og ber regjeringen gjøre det samme. Majoritetens egen diskusjon om minoriteten er fortsatt den som majoriteten bryr seg om. Det bringer ikke noe godt, bare en langsom klemming av luftveiene til en nærings som utgjør en hjørnestein i samisk kultur.</p>
<p>Jeg kan bare håpe at Kolberg og Foss med tiden ser hvor langt de har beveget seg bort fra sine kjerneverdier om rettferdighet og rettstat.</p>
<p>Ellinor Jåma rådsmedlem</p>
<p type="title">Reindriftsstyret kan ikke vedta reintallsreduksjoner nå</p>
<p>Rådsmedlem Ellinor Marita Jåma ber at Reindriftsstyret ikke vedtar noen reintallsreduksjoner før reindriften er blitt konsultert</p>
<p>Reindriftsstyret har berammet vedtaksbehandling om reintallsreduksjon for reindriftssiidaene torsdag 7. februar. Siidane har fått anledning til å uttale seg til reduksjonsforslag, men de har ikke blitt konsultert om beslutninger.</p>
<p><em type="bold">-Jeg ber om at Reindriftsstyret ikke fatter vedtak om reintallsreduksjon for siidaene nå. Med slike vedtak risikerer reindriftsstyret å bryte statens fastsatte konsultasjonsprosedyrer og folkerettslige forpliktelser om konsultasjoner. Det vil i tilfellet være svært alvorlig, sier rådsmedlem i sametingsrådet Ellinor Jåma. </em></p>
<p>Sametinget er ikke informert av Landbruks- og matdepartementet om hva som er status i beslutningsprosessenen om reintallsreduksjoner.</p>
<p><em type="bold">-Landbruks- og matdepartementet har holdt Sametinget uinformert om arbeidet med reintallsreduksjoner. Jeg forventer å få en full redegjørelse fra departementet om av hva som er status i arbeidet, og hvordan arbeidet søkes gjort framover. Før en slik redegjørelse foreligger og før vi har trygghet for at vedtak ikke strider mot lover og rettigheter kan Sametinget ikke akseptere at Reindriftsstyret fatter reduksjonsvedtak, avslutter Ellinor Jåma. </em></p>
<p>For mer informasjon. <em type="bold">Rådsmedlem Ellinor Marita Jåma, + 47 916 13 460 </em></p>
<p type="title">Åpent møte om reintallssituasjonen og pålegg om reduksjon</p>
<p>Sametingsrådet inviterer alle berørte reineiere til et åpent møte vedrørende den oppståtte situasjonen rundt reintallsreduksjon i Finnmark, der Landsbruks- og matdepartementet pålegger et stort antall reineiere om forholdsmessig reduksjon av reintall. Møtene finner sted på henholdsvis Sametinget i Karasjok og Diehtosiida i Kautokeino, tirsdag 19.2.2013. Sametingsrådet vil informere om Sametingets arbeid i sakens anledning, og ta imot innspill fra reineiere om den videre prosess.</p>
<p>Med begrunnelse i manglende avklaring av menneskelige og økonomiske konsekvenser, besluttet Reindriftsstyret i sitt møte 7. februar å utsette saksbehandlingen i de fleste sakene om pålegg om forholdsmessig reduksjon av reintall. I brev av 14.2.13 fra Landsbruks- og matdepartementet pålegges imidlertid Reindriftsstyret å gjennomføre vedtak i samtlige 126 vedtakssaker.</p>
<p>Sametingsrådet konstaterer at dette er en av de største omstillingsprosessene som noen gang er planlagt gjennomført for reindriftsnæringen, og at dette planlegges gjennomført uten tilstrekkelig avklaring av de sosiale og økonomiske konsekvenser dette vil kunne medføre.</p>
<p><em type="bold">Møtested Karasjok, 19.2.13 </em>: </p>
<list><p type="listitem" xml:lang="sme">Sámediggi – Sametinget, kl. 13.00</p>
</list><p><em type="bold">Møtested Kautokeino, 19.2.13 </em>: </p>
<list><p type="listitem">Diehtosiida, auditoriet kl. 17.00</p>
</list><p>Sametingsrådet vil være tilstede på begge møter. Møtet streames over vår nettside.</p>
<p><em type="bold">Møtene sendes direkte på nett. Her er linken: </em><em type="bold">http://tv.samediggi.no/bruker/pages/live.aspx?lid=1&amp;bid=1 </em></p>
<p><em type="bold">Velkommen! </em></p>
<p>Sametingspresident</p>
<p xml:lang="sme">Egil Olli</p>
<p type="title">Styrker samisk språkarbeid</p>
<p>Sametingets tilskuddsordninger for samisk språk støtter opp om samisk språkarbeid. Det viser en evaluering som Norut Alta –Áltá har gjort i samarbeid med Nordlandsforskning/Nordlánda dutkam for Sametinget.</p>
<p>Rapporten <em type="bold">"Evaluering av Sametingets søkerbaserte tilskuddsordninger for samisk språk” </em>ble presentert på Sametinget mandag 18.02.13. </p>
<p>Målet med evalueringen er å få et bilde både av tilskuddsmottakernes bruk av tilskudd fra Sametinget og av Sametingets egen administrering av tilskuddsordningene.</p>
<p><em type="bold"><span type="quote">“Gjødsler”</span> språkarbeidet </em></p>
<p>En av hovedkonklusjonene i rapporten er at språktilskuddene fungerer som en <span type="quote">"gjødsling"</span> som fører til en underskog av språkarbeid. Sett i et større samfunnsperspektiv fungerer denne underskogen i tett samspill med både andre språktiltak og den samiske språkpolitikken som Sametinget fører.</p>
<p>Evalueringen viser at tilskuddsmottakerne i stor grad opplever ordningen som en velfungerende ordning.</p>
<p>For mange av språkprosjektene er Sametinget den viktigste finansieringskilden. Derfor er ordningen viktig for utvikling og bevisstgjøring av samisk språk.</p>
<p>Rådsmedlem Ellinor Marita Jåma sier at Sametinget vil gå grundig gjennom rapporten, fordi den blir viktig i arbeidet med å forbedre Sametingets tilskuddsordninger for samisk språk.</p>
<p><em type="bold">-Samisk språk er under sterkt press, og derfor er det viktig at Sametingets språkmidler utnyttes på en best mulig måte. Å evaluere ordningen er derfor nødvendig for å finne fram til eventuelle forbedringer av ordningen, sier rådsmedlem Ellinor Marita Jåma. </em></p>
<p>Evalueringen har vært gjennomført i samarbeid mellom Norut Alta - Áltá og Nordlandsforskning/Nordlánda dutkam.</p>
<p>Seniorforsker Eva Josefsen har vært prosjektleder for arbeidet som er gjennomført sammen med forsker Áila Márge Varsi Balto ved Norut Alta - Áltá og forsker Marit Solstad ved Nordlandsforskning/Nordlánda dutkam.</p>
<p>For mer informasjon:</p>
<p><em type="bold">Seniorforsker Eva Josefsen, + 47 915 51 794 og rådsmedlem Ellinor Marita Jåma, + 47 916 13 460. </em></p>
<p>Les rapporten</p>
<p>Evaluering av Sametingets søkerbaserte tilskuddsordninger for samisk språk.pdf</p>
<p>1,77 MB</p>
<p xml:lang="sme">Sámedikki ohcanvuđot gielladoarjjaortnegiid árvvoštallan.pdf</p>
<p>1,60 MB</p>
<p type="title"><span type="quote" xml:lang="sme">“Sámi Giellagáldu”</span>s åpningsmøte -SPR sitt største prosjekt</p>
<p>Prosjektet Sámi Giellagáldu ble satt igang med et åpningsmøtet i Inari 20.02.13. Formålet med prosjektet er å etablere et fellesnordisk språksenter, som skal fremme samarbeid og styrke samisk språks stilling i Norge, Finland og Sverige.</p>
<p>Leder i Samisk Parlamentarisk Råd, Egil Olli åpnet møte med ordene; Dette er det største prosjektet som Samisk Parlamentarisk Råd noe ganger har satt i gang. Å styrke og utvikle de samiske språkene er det området som Samisk Parlamentarisk Råd prioriterer allermest,fordi språket er så dyrebart for oss.</p>
<p><em type="bold">Arbeidet lenge </em></p>
<p>Samisk Parlamentarisk Råd har satt i gang prosjektet som det finske Sametinget leder. <span type="quote" xml:lang="sme">”Sámi Giellagáldu”</span> er ennå på prosjektnivå, selv om planleggingen startet allerede i 2008. Hovedfinansiøren er Interreg IV A Nord. En del av sametingenes språktjenester er allerede flyttet til prosjektet. Alt i alt er det 12 medarbeidere i prosjektet fra de tre land.</p>
<p><em type="bold">- Prosessen har tatt sin tid, samtidig som det har vært nødvendig å bruke tid på å forme et så stort prosjekt og finne nok midler til det, sier Olli. </em></p>
<p><em type="bold">Felles faglig arbeid </em></p>
<p>Sámi Giellagáldu har ansvar for språkfaglig arbeid, som språkbevaring, språkutvikling, termilogiarbeid og språknormering. Samisk språk bli påvirket at rikspråkene. Formålet med prosjektet er å samarbeide over riksgrensen og hindre at de samiske språk utvikler seg i hver sin retning. -Det verste som kan skje er at språket utvikler seg så forskjellig at man ikke klarer å kommunisere over landegrensene lenger. Det er veldig beklagelig hvis det skulle skje, sier Olli.</p>
<p><em type="bold">Mange utfordringer </em></p>
<p>Prosjektet skal tilrettelegge samarbeid for fem samiske språk. Mange terminologilister skal gjennomgås, godkjennes og normeringsarbeidet skal prioriteres.</p>
<p><em type="bold">- Nå har vi ressurser og kompetanse å gjøre jobben, utrede og finne ut hvilke språkfaglige arbeidsområder det skal satses på, sier Olli. </em></p>
<p><em type="bold">Åpningsmøte </em></p>
<p>Åpningsmøte fant sted på det finske Sametingets nye møtelokaler på Sajos, både 20.2 og 21.2.</p>
<p>Prosjektleder Anne-Marie Magga ledet møtet er samtlige prosjektmedarbeidere var samlet. Ellers deltok det finske Sametingets nestleder Heikki Paltto, Professor Ande Aikio, Professor Nils Øivind Helander og lektor Maja-Liisa Olthuis med foredrag.</p>
<p><em type="bold">-Dere som er valgt til å jobbe i Sami Giellágaldu, får være med på å forme framtidens språksamarbeid. Jeg har stor tro på at dere lykkes, fordi dere har stor språkkompetanse og vilje til å jobbe til det beste for vårt gullspråk, sier leder i Samisk Parlamentarisk Råd Egil Olli tilslutt. </em></p>
<p type="title">Kollektiv avstraffelse er uakseptabelt</p>
<p>Reindriftsstyret fattet vedtak om forholdsmessig reduksjon av reintallet på sitt møte i Tromsø den 26.februar. – Forholdsmessig reduksjon vil ramme hele næringen. Enkeltindivider og enkeltsiidaer som har holdt reintallet på et forsvarlig nivå vil måtte redusere sin flokk på lik linje som de utøverne som ikke har gjort det samme. En slik form for kollektiv avstraffelse er uakseptabelt, uttaler rådsmedlem Ellinor Marita Jåma.</p>
<p>Da Reindriftsstyret hadde møte 7. februar ble saken om reintallsreduksjon utsatt til tirsdag 26.februar. Under møte i Tromsø den 26.februar ble styrerepresentantene utnevnt av Sametinget nedstemt, 3 mot 4 stemmer. Landsbruks- og matdepartementets forslag til vedtak om forholdsmessig reduksjon av reintallet ble vedtatt. Reduksjonstallet ble satt til 5 %.</p>
<p><em type="bold">- Vi er alle enige om at reintallsreduksjon i Finnmark må til for å oppnå en kulturell, økonomisk og økologisk bærekraftig reindrift. Men en slik reduksjon må foregå i samråd med både næringen og Sametinget. Jeg er svært skuffet over vedtaket fattet i Reindriftsstyre, uttaler rådsmedlem Ellinor Marita Jåma. </em></p>
<p>Hun understreker videre at Sametinget støtter sine styremedlemmer i beslutningen om å gå imot vedtaksforslaget til Landsbruks- og matdepartementet.</p>
<p><em type="bold">- Vedtaket strider mot alminnelige rettslige prinsipper både på nasjonalt og internasjonal nivå. Det tar heller ikke hensyn til de økonomiske og sosiale konsekvensene av en forholdsmessig reduksjon vil få for næringen. Jeg stiller meg dermed bak våre styrerepresentanter i sin beslutning om å gå mot vedtaket. </em></p>
<p>En kollektiv straff, som en forholdsmessig reduksjon i praksis kan tolkes som, vil ramme hele næringen.</p>
<p><em type="bold">- Jeg kan ikke se det finnes hjemmel for en slik kollektiv straffesanksjon i reindriftsloven. I tillegg strider det foreslåtte vedtaket mot folkerettslige kravet om at staten ikke skal vedta eller tillate tiltak som i betydelig grad kan skade de grunnleggende vilkårene for samisk kultur og samiske næringer, med mindre berørte samer og Sametinget samtykker, uttaler rådsmedlem Ellinor Marita Jåma. </em></p>
<p>Rådsmedlem Jåma påpeker avslutningsvis at selv om en reintallsreduksjon i Finnmark er nødvendig, framstår det fattede vedtaket som urimelig.</p>
<p><em type="bold">- Selv om det er enighet om nødvendigheten med reduksjon forutsetter et slikt vedtak at det lagt strategier for en rettferdig gjennomføring. Det skal ikke være slik at enkeltaktører og enkeltsiidaer straffes for å ha forholdt seg til det vedtatte reintallet. Å straffes for å ha forholdt seg til regelverket er urimelig, avslutter Ellinor Marita Jåma. </em></p>
<p><em type="bold">Kontaktperson </em>: </p>
<p xml:lang="sme">Rådsmedlem Ellinor Marita Jåma , tlf. 916 13 460</p>
<p type="title">- Nye vinder i energipolitikken i samiske områder</p>
<p>Sametingsråd Vibeke Larsen er svært tilfreds med olje- og energiminister Ola Borten Moes besøk på Sametinget i dag. I sin tale til Sametingets plenum understreket statsråden at samiske interesser vil veie svært tungt i energirelaterte utbyggingssaker i tiden som kommer.</p>
<p>- Jeg likte svært godt at statsråden gjorde det klart at vindkraftutbyggingen på Fosen i Trøndelag ikke er begynnelsen, men snarere slutten på vindkraftutbyggingen i nord. Statsråden viste overfor oss at han har lyttet til Sametinget og forstått reindriftsnæringen og det samiske samfunnets behov for varsomhet når det gjelder inngrep i samiske områder, sier Vibeke Larsen.</p>
<p><em type="bold">Borten Moe fortalt i sin tale til Sametingets folkevalgte at de fleste søknader om utbygging av vindmølleparker og større energirelatert arealinngrep i samiske områder i nord aldri vil bli realisert. Årsaken er at viktige samiske interesser står på spill og fordi en del av sakene har et for høyt konfliktnivå. </em></p>
<p>- Gledelig er det dessuten at også statsråden ser behovet for helhetlige konsekvensutredninger, ikke bare lokale. Reindriftutøvere opplever i dag at store arealinngrep planlegges på kyst og innland, og rammer både vinter og sommerbeiter, uten at disse sakene sees i sammenheng.</p>
<p><em type="bold">- Vi ser fram til å samarbeide med Ola Borten Moe og Olje- og energidepartementet i fortsettelsen. Statsråden legger nå til grunn en klar vilje til konstruktivt samarbeid om framtiden, også for de samiske områdene og de samiske interessene, avslutter Larsen. </em></p>
<p><em type="bold">Kontaktperson </em></p>
<p>Sametingsråd Vibeke Larsen, tel. +47 941 30 116</p>
<p type="title">Skal samarbeide om en positiv utvikling i Finnmark</p>
<p>Sametinget og Finnmark fylkeskommune signerer ny samarbeidsavtale torsdag 28.februar. Avtalen skal gjelde for perioden 2013-2016 og har som formål å bidra til en positiv utvikling i Finnmark med særlig vekt på å styrke og synliggjøre samisk kultur, språk, næringsliv og øvrig samisk samfunnsliv i fylket.</p>
<p><em type="bold">- Samarbeidsavtalen er et viktig verktøy for begge parter og jeg har stor tro på at vi sammen vil oppnå vårt mål; en positiv utvikling i Finnmark, uttaler sametingspresident Egil Olli. </em></p>
<p>Avtalen inneholder punkter som å skape attraktive lokalsamfunn gjennom å bidra til økt bolyst, samarbeide for næringsutvikling og tilrettelegge for utdanning og opplæring av ungdom.</p>
<p><em type="bold">- Avtalen gir oss mulighet til å samordne fellessatsinger, og med dette gis et godt grunnlag for å kommunisere ut gode fellessaker til befolkningen. Avtalen er dermed bra for hele Finnmark, sier fylkesvaraordfører Ann Solveig Sørensen. </em></p>
<p>Styrking og synliggjøring av samisk språk blir også et viktig område for fellesløfte, samt at en vil arbeide aktivt for å opprettholde og utvikle det mangfoldige kulturlivet i Finnmark.</p>
<p><em type="bold">- Bolyst skapes ikke kun av næringsutvikling og flere arbeidsplasser. Språk og kultur er svært viktige faktorer. Å bo i et samfunn hvor en kan bruke sitt eget morsmål og utøve sin kultur skaper trivsel, det er dermed gledelig at samarbeidsavtalen har fokus på også dette, uttaler sametingspresident Egil Olli. </em></p>
<p>Videre vil partene arbeide for å skape likeverdige helse- og sosialtjenester til det samiske folk på lik linje med fylkets befolkning for øvrig. Partene vil også inngå samarbeid om å utvikle en felles plan for vern og forvaltning av kulturminner og kulturmiljø i fylket og videreutvikle samarbeidet om arealforvaltning.</p>
<p>Sametingets president Egil Olli og fylkesvaraordfører Ann Solveig Sørensen undertegnet den nye avtalen 28.februar 2013 på Sametinget i Karasjok.</p>
<p><em type="bold">Kontaktperson: </em></p>
<p>Sametingspresident Egil Olli, tlf: 900 26 880</p>
<p>Fylkesvaraordfører Ann Solveig Sørensen, tlf: 926 14 685</p>
<p type="title">Velkommen Røyrvik</p>
<p>Sametinget og Røyrvik kommune undertegner samarbeidsavtale om tospråklighet. - Jeg er veldig glad for at Røyrvik kommuner vil være med på å utvikle og fremme det sørsamiske språket, sier rådsmedlem Ellinor Marita Jåma. Røyrvik er Jåmas hjemkommune.</p>
<p>Sametinget har samarbeidsavtaler med ti kommuner og fire fylkeskommuner. Avtalen med Røyrvik kommune ble underskrevet i forbindelse med møtet mellom Sametinget, kommunene og fylkeskommunene om oppfølgingen av samarbeidsavtalene.</p>
<p><em type="bold">-Kommuner og fylkeskommunene er viktige i arbeidet med å utvikle samisk språk. Vi er derfor glad for at kommuner og fylkeskommuner tar ansvar for at samiske språk skal være levende språk i fremtiden også. Sametingets mål er at samarbeidsavtalene skal være redskap til en god dialog og samarbeid om samisk språk. De valg som tas i dag betyr noe for fremtiden for de samiske språkene, sier rådsmedlem Ellinor Marita Jåma. </em></p>
<p>I forvaltningsområdet for samisk språk er samisk og norsk likestilte språk. Det betyr at alle har rett til å bli betjent på samisk når de henvender seg til kommunen eller andre offentlige etater.</p>
<p>For mer informasjon: Rådsmedlem Ellinor Marita Jåma, + 47 916 13 460</p>
<p type="title">Vold mot kvinner</p>
<p>Sametingsråd Vibeke Larsen deltar på FNs kvinnekommisjon i New York. Tema for årets kvinnekommisjon i FN er vold mot kvinner. -Mange urfolkskvinner i verden opplever vold hjemme og fra offentlige myndigheter, og derfor ønsker vi å løfte temaet under kvinnekommisjonens møte, sier rådsmedlem Vibeke Larsen.</p>
<p>FNs kvinnekommisjon begynner mandag 04.mars og varer i to uker. Kommisjonen skal vurdere hva som er gjort på området, identifisere nye utfordringer, lage internasjonale standarder og utforme ny politikk på områdene likestilling og kvinners rettigheter.</p>
<p>Sametinget deltar i Norges delegasjon som ledes av Barne-, likestillings- og inkluderingsminister Inga Marthe Thorkildsen.</p>
<p><em type="bold">Tabu tema </em></p>
<p><em type="bold">-Vold mot kvinner er også et problem i det samiske samfunn. Det vet vi, men vi har liten kunnskap om det er mindre eller mer enn i resten av samfunnet, sier rådsmedlem Vibeke Larsen. </em></p>
<p>Høsten 2012 utlyste Sametinget og Justisdepartementet sammen et forskningsprosjekt med tittelen: Vold i nære relasjoner i samiske samfunn. Det kom ingen tilbud, og derfor utlyses prosjektet på nytt i 2013.</p>
<p><em type="bold">-Vi vet at vold i nærerelasjoner er et tabubelagt tema også i det samiske samfunn. Det er vanskelig å snakke om og vite at vold skjer innenfor hjemmets fire vegger. Men Sametinget tror at vi aldri vil komme videre med problemet om vi ikke tør å løfte den frem i lyset, sier Larsen. </em></p>
<p><em type="bold">-Vi må ha nulltoleranse for vold i nære relasjoner og derfor er sametingsrådet opptatt av å undersøke hvilke faktorer som påvirker utøvelse av vold i det samiske samfunnet. Vi vil også vite mer om hvordan hjelpeapparatet møter samiske voldsutsatte og om det er samisk språk og kulturkompetanse i hjelpeapparatet, sier Vibeke Larsen. </em></p>
<p>FNs spesialrapportør for urfolksrettigheter James Anaya har trukket fram vold mot kvinner og jenter, utført både av urfolksmenn selv og utenforstående, som en av to spesielt viktige saker når det gjelder menneskerettighetsspørsmål som påvirker urfolk.</p>
<p><em type="bold">Holdninger </em></p>
<p>Sametinget ønsker å arbeide mer med forebygging og holdningsskapende arbeid på dette området.</p>
<p><em type="bold">-Unge samiske kvinner skal vite at de ikke skal måtte finne seg i å blitt slått av sine partnere og unge samiske menn skal vite at det ikke er akseptabelt å slå for å løse konflikter, sier rådsmedlem Vibeke Larsen. </em></p>
<p><em type="bold">For mer informasjon: Rådsmedlem Vibeke Larsen, + 47 941 30 116 eller </em>vibeke.larsen@samediggi.no </p>
<p>http://www.un.org/womenwatch/daw/csw/57sess.htm</p>
<p type="title">Ovttas.no – fra prosjekt til permanent drift</p>
<p>Ovttas.no er en portal til det som finnes av samiske digitale læringsressurser og spill, trykte bøker og temahefter, samiske filmer, fjernsynsprogrammer og samisk musikk, på tre samiske språk og norsk bokmål. Redaksjonen i Ovttas har startet en turne der de besøker skoler, barnehager og språksentrene.</p>
<p>De gir opplæring i bruk av portalen og delingsarenaen til elever og lærere. Ovttas.no er et viktig samarbeidsprosjekt mellom Sametinget og Senter for IKT i utdanningen i arbeidet for å tilby digital og søkbar oversikt over tilgjengelige samiske læremidler.</p>
<p>-Den samiske skolen er vant til å produsere egne læremidler til bruk i samisk undervisningen. Nå skal Ovttas.no også bli et publiseringsverktøy og en delingsarena for skoleklasser, som nå skal kunne legge inn materiale og dele disse, sier Sametingets visepresident Laila Susanne Vars.</p>
<p xml:lang="eng"><em type="bold">Permanent drift </em></p>
<p>Prosessen for sikre permanent drift av Ovttas har startet. Tanken er at Senter for Samisk i Opplæringen skal drifte Ovttas nettjeneste i framtiden. Lesesenteret arbeider med å fremme samisk som skriftlig og muntlig språk i undervisningen og i samfunnet generelt. Senteret har fagmiljø som arbeider med å utvikle undervisningen spesielt. Senter for samisk i opplæringen ble etablert som en permanent enhet i 2007 under Samisk høgskole og har i dag 12 medarbeidere.</p>
<p><em type="bold">- Sametinget har fremmet saken om permanent drift av Ovttas.no for Kunnskapsdepartementet og bedt om finansiering til det. Videre har vi løftet opp behovet for økte og forutsigbare rammer for Senter for samisk i opplæringen. Det er viktig at dette unike tilbudet som er blitt utviklet gjennom flere års strategiske arbeid, både teknisk og menneskelig, ikke forsvinner, sier Laila Susanne Vars. </em></p>
<p><em type="bold">3000 søkbare ressurser </em></p>
<p>Det er nå over 400 registrerte brukere på tjenesten og over 3000 søkbare ressurser i Ovttas.no. Det er publisert over 550 bilder på bildebasen. Totalt er det lånt over 470 ressurser av over 120 forskjellige brukere via Ovttas.no. I dag er det ansatt en prosjektleder, en redaktør, tre prosjektmedarbeidere samt lulesamisk og sørsamisk oversetter i ovttas-prosjektet. Statistikken viser også at brukerne av Ovttas.no er mangfoldige. Det gjelder alt fra helt alminnelig brukere utenfor skoleverket, til spesialpedagoger i statsapparatet.</p>
<p>-Prosjektet må i samisk sammenheng bli betraktet som en suksess og en ressurs langt utover skole og undervisning som også blir lagt merke til utover landegrensene. Miljøet rundt Ovttas.no er nyskapende, og det håper jeg regjeringen også nå verdsetter og sikrer bedre økonomiske rammer, da dette er med på å oppfylle de ambisiøse målsetningene i Regjeringens handlingsplan for samiske språk, sier Sametingets visepresident Laila Susanne Vars.</p>
<p xml:lang="sme"><em type="bold">Kontakt </em>Sametingets visepresident Laila Susanne Vars, tel. +47 977 54 102 </p>
<p type="title">Vi har kommet langt, men det er fortsatt en vei å gå</p>
<p>Nå vi i dag 8. mars 2013 feirer den internasjonale kvinnedagen og 100 års stemmerett for kvinner i Norge, er det viktig å huske på at selv om vi er kommet langt, er det fortsatt en vei å gå, uttaler sametingspresident Egil Olli.</p>
<p><em type="bold">- Det samiske samfunn har tradisjonelt vært et likestilt samfunn, hvor kvinner har hatt spilt en sentral rolle. For hundre år siden viste dette seg blant annet i arbeidet til den samiske foregangskvinnen Elsa Laula Renberg. I dag kan likestillingen illustreres med kjønnsfordelingen i Sametinget. Vi har en folkevalgt forsamling som består av 49 % kvinner og 51 % menn, uttaler president Egil Olli. </em></p>
<p>Han påpeker videre at selv om det samiske samfunn har kommet langt er vi ennå ikke ved veis ende, verken nasjonalt eller internasjonalt.</p>
<p><em type="bold">- Likestilling er noe vi aldri må slutte å arbeide for, som parlament, samfunn og medmennesker. Jeg vil benytte denne anledningen til å gratulere alle kvinner med dagen, avslutter president Egil Olli. </em></p>
<p><em type="bold">En lang vei å gå </em></p>
<p>Rådsmedlem Vibeke Larsen er medlem i den norske delegasjonen til FNs kvinnekommisjon (CSW) og markerer kvinnedagen i New York. I den norske delegasjonen har hun fremhevet urfolks kvinners utfordringer i arbeidet med å stoppe vold mot kvinner. Etter initiativ fra Sametinget foreslo Norge å inkludere Urfolkserklæringen inn i kvinnekommisjonens sluttdokument.</p>
<p><em type="bold">- Vold er en effektiv metode for å gjøre kvinner tause og maktesløse. Å gjøre sin stemme kjent og hørt, handler om makt. Og det er nok av dem som fremdeles ikke ser kvinner som hele, myndige mennesker, både lokalt og globalt. På selveste kvinnedagen er det dermed en glede å fortelle at det nå ser ut til å være bred enighet om at urfolkskvinners rett til beskyttelse skal vektlegges spesielt, uttaler Vibeke Larsen fra New York. </em></p>
<p>Sametinget deltar også i nettverk for urfolkskvinner i CSW. Her arbeider man med å få inkludert utfordringer for urfolks kvinner i sluttdokumentet.</p>
<p><em type="bold">- Urfolkskvinnene er opptatt av å sette søkelys på rasisme som grunnlag for vold, urfolkskvinner som utsettes for vold fra styresmakter og militære samt kvinner som utsettes for vold som følge av krig og minelegging. Mange opplever også at forurensning av urfolksområder fører til skader på gravide og barn. </em></p>
<p>I mange urfolkssamfunn er det ikke gode nok lover og rettssystem for å ivareta kvinnene. Dette setter urfolkskvinnene i en svært vanskelig situasjon. Flere av disse kvinnene risikerer både sitt eget og familiens liv for å målbære urfolks- og kvinnerettigheter.</p>
<p>Rådsmedlem Vibeke Larsen uttaler avslutningsvis at som representanter for urfolk i et av verdens rikeste land er vi forpliktet til å arbeide for utviklingsmulighetene og rettsutviklingen for andre urfolk, også på likestillingsfeltet.</p>
<p><em type="bold">- Vi har rettigheter og tilgang til et velferdstilbud som andre urfolk bare kan drømme om. Sametinget vil derfor arbeide for å styrke urfolkskvinners tilstedeværelse og innflytelse på den internasjonale arenaen. </em></p>
<p><em type="bold">Kontaktperson: </em></p>
<p>President Egil Olli , tlf. +47 900 26 880</p>
<p>Rådsmedlem Vibeke Larsen , tlf. +47 941 30 116</p>
<p type="title">Ettergivelse av gjeld enkelte lærerutdanninger</p>
<p>Låntakere som fullfører visse lærerutdanninger kan få ettergitt (slettet) inntil kr 50 000,-</p>
<p>Ordningen gjelder deg som fullfører 60 studiepoeng eller mer i samisk språk som del av følgende utdanninger:</p>
<list><p type="listitem">Samisk allmennlærerutdanning (Samisk høgskole)</p>
<p type="listitem">Samisk førskolelærerutdanning (Samisk høgskole)</p>
<p type="listitem">60 studiepoeng samisk språk (alle samiske språk) som del av allmennlærerutdanning</p>
</list><p>Ordningen omfatter også låntakere som tar følgende utdanninger:</p>
<list><p type="listitem">60 studiepoeng samisk språk (alle samiske språk) dersom du tidligere har fullført praktisk-pedagogisk utdanning (PPU)</p>
<p type="listitem">Praktisk-pedagogisk utdanning (PPU) dersom du tidligere har avlagt 60 studiepoeng i samisk språk (alle samiske språk)</p>
<p type="listitem">60 studiepoeng samisk språk (alle samiske språk) dersom du tidligere har fullført førskolelærerutdanning</p>
<p type="listitem">Fullført førskolelærerutdanning dersom du tidligere har avlagt 60 studiepoeng samisk språk (alle samiske språk)</p>
</list><p>Dersom du fyller vilkårene over, kan du få ettergitt (slettet) utdanningsgjeld med inntil kr 50 000. Hvis du har lavere gjeld enn 50 000, vil du få ettergitt resten av lånet ditt.</p>
<p><em type="bold">Slik søker du om å få ettergitt gjeld </em></p>
<p>Du må selv søke om å få ettergitt gjelden din. Du må sende inn et brev til Lånekassen der du oppgir hvilke utdanninger du har tatt og skrive at du søker om å få ettergitt deler av gjelden din. Det er viktig at du legger ved kopi av vitnemål for utdanningene du har tatt.</p>
<p>Du vil få beskjed i eget brev når ettergivelsen er gjort.</p>
<p type="title">Sametinget og Tromsø kommune vil inngå samarbeidsavtale</p>
<p>Sametinget og Tromsø kommune vil inngå en samarbeidsavtale for å styrke samisk språk og kultur i Tromsø, og legger samtidig grunnlaget for et godt og langsiktig samarbeid mellom partene.</p>
<p>Avtalen har et helhetlig perspektiv og omhandler blant annet tilrettelegging for tilpassede kommunale tjenester for den samiske befolkningen i Tromsø. Andre forhold som omfattes av avtalen er tiltakspunkter innenfor informasjon, opplæring, kultur, barn og unge, helse og sosialtjenester. En særskilt kunnskapspakke om samisk kultur til bruk i skolene i Tromsø skal utvikles i samarbeid mellom Sametinget og Tromsø kommune, og målet er å øke kunnskapsnivået om samisk kultur blant særlig barn og unge i Tromsø.</p>
<p><em type="bold">- Sametinget ønsker et tettere samarbeid med Tromsø kommune hvor vi kan jobbe mer målrettet for å synliggjøre samisk språk og kultur i Tromsø på en positiv, inkluderende måte for alle kommunens innbyggere. Avtalen vi har jobbet frem er unik, den første av sitt slag, og det gleder meg at Tromsø blir den første bykommunen med egen samarbeidsavtale med Sametinget, sier Sametingets visepresident Laila Susanne Vars. </em></p>
<p>Partene er enige om å tilrettelegge for en permanent samisk møteplass i Tromsø, og vil gjennom dialog komme fram til eier- og styringsform for en slik møteplass. Intensjonen er å synliggjøre og tilgjengeliggjøre samisk kultur og skape en arena for samisk samfunnsliv og aktivitet. Driftskostnadene knyttet til senteret skal deles etter egen fordelingsnøkkel, hvor Sametinget har tatt på seg hovedansvaret.</p>
<p><em type="bold">- Jeg er særlig glad for at vi er enige om sammen å etablere en permanent møteplass i Tromsø by. En slik møteplass hvor samisk kultur tilgjengeliggjøres har lenge vært etterspurt fra mange i Tromsø, både samiske aktører og andre. Vi er også enige om at det samiske idrettslaget Real Romsa vil kunne være en god støttespiller i arbeidet med etablering og utvikling av en samisk møteplass, sier visepresident Laila Susanne Vars. </em></p>
<p><em type="bold">- Sametinget håper at befolkningen i Tromsø og kommunestyret ser verdien av å ha et slikt positivt samarbeid med Sametinget og vi er klar til å inngå i en mer forpliktende prosess om avtalens ulike aspekter, sier Sametingets visepresident Laila Susanne Vars avslutningsvis. </em></p>
<p><em type="bold">Kontaktperson: </em></p>
<p xml:lang="sme">Sametingets visepresident, Laila Susanne Vars tlf. 977 54 102</p>
<p>Forslag til avtale Tromsø kommune og Sametinget.doc</p>
<p>95,50 kB</p>
<p type="title">Behov for samordning av kreftene</p>
<p>Kunnskapsminister Kristin Halvorsen og Sametingets visepresident Laila Susanne Vars møttes mandag 18. mars for å drøfte oppfølgingen av Butenschønutvalgets utredning om samisk høyere utdanning og forskning.</p>
<p><em type="bold">- Jeg er veldig fornøyd med at Regjeringen nå følger opp Butenschønutvalgets forslag, og ser på hvordan vi sammen kan arbeide for å styrke rekrutteringen til samisk høyere utdanning og forskning. Møtet var nyttig og konstruktivt, sier visepresident Laila Susanne Vars. </em></p>
<p>Sametinget tok opp flere prinsipielle spørsmål med statsråden, blant annet om veien videre for Sámi allaskuvla fra høgskole til vitenskapelig høgskole og urfolksuniversitet, tilpasning av akkrediteringsregelverkets kvantitative krav og spørsmål om behovet for økt rekruttering av samiske studenter til høyere utdanning. Flere større tiltak ble drøftet og det ble diskutert hvordan de ulike tiltakene tas videre i en prosess.</p>
<p><em type="bold">- Jeg vil fremheve den enigheten som var politisk i forhold til satsning på samisk høyere utdanning, spesielt innenfor samisk språk. Her var også behovet for stipender innen master og doktorgradsstudier i samisk språk tema. Dette vil bli fulgt opp videre av statsråden i regjeringen. </em></p>
<p><em type="bold">- Vi drøftet også tiltak om et samordningsråd for samisk høyere utdanning og ble også enig om at det er et stort behov for dette. Dette følges opp snarlig i samråd mellom Sametinget og departementet med hensyn til organisering og etablering. Det var politisk enighet om at det skulle sees på en organisering innenfor UHR systemet, for å sikre at det samiske perspektivet gjennomgående implementeres i UHR-sektoren, og ikke blir noe som blir hengende igjen når det satses nasjonalt, sier Laila Susanne Vars. </em></p>
<p>Videre ble fremtiden for Sametingets femårige rekrutterings og kvalifiseringsprogram i samisk språk for høyere utdanning, og behovet for opprettelse av et nettverk for samisk forskning drøftet. Disse punktene vil følges opp av partene.</p>
<p><em type="bold">- Som ansvarlig for samisk høyere utdanning og forskning på Sametinget, er jeg fornøyd med møtet og at Butenschøn-utvalgets forslag nå følges opp, sier visepresident Laila Susanne Vars. </em></p>
<p><em type="bold">Kontaktperson: </em></p>
<p xml:lang="sme">Visepresident Lalila Susanne Vars , tlf. 977 54 102</p>
<p type="title">Høring – Sametingsrådets redegjørelse om rovvilt</p>
<p>Sametingets intensjon med rovviltpolitikken er at man skal ha en rovviltpolitikk som ikke utarmer eller truer eksistensgrunnlaget for samisk reindrift eller jordbruket i de samiske områdene. Sametinget går nå inn for en bredere strategidrøfting for å forsøke å møte utfordringene i rovviltpolitikken og forvaltningen av denne slik at både reindrifta og jordbruket i de samiske områdene skal ha levelige forhold.</p>
<p>Sametingsrådets redegjørelse er sendt ut på høring til rovviltnemndene i region 5 (Hedmark), 6 (Møre og Romsdal og trøndelagsfylkene), 7 (Nordland) og 8 (Troms og Finnmark), Norske reindriftssamers landsforbund, bondeorganisasjonene i Troms og Finnmark.</p>
<p><em type="bold">Fristen for å sende inn innspill er mandag 15. april 2013. </em></p>
<p><em type="bold">Vi ber om at eventuelle innspill til redegjørelsen sendes Sámediggi/Sametinget, Ávjovárgeaidnu 50, N-9730 Kárášjohka. </em></p>
<p>Redegjørelsen legges fram for plenum i juni måned.</p>
<p xml:lang="sme">Sámediggeráđi boraspirečilgehus.pdf</p>
<p>883,89 kB</p>
<p>Sametingsrådets redegjørelse om rovvilt.pdf</p>
<p>787,54 kB</p>
<p type="title">Øker satsningen på samiske kunstnere</p>
<p>Sametinget har i 2013 lansert en ny søkerbasert tilskuddsordning. Den nye ordningen øker satsningen på samiske kunstnere. – I tråd med kulturmeldingen ønsker vi med denne ordningen å bedre rammevilkårene for yngre samiske kunstnere, samt bidra til økt internasjonal promotering av samisk kunst, uttaler rådsmedlem Vibeke Larsen.</p>
<p>Sametingsrådet la fram en sametingsmelding om kunst og kultur for Sametingets plenum 27. februar i år. I meldingen skisseres en ny retning for framtidens samiske kunst- og kulturpolitikk.</p>
<p><em type="bold">- Hovedmålet er å skape et levende og mangfoldig samisk kunst- og kulturliv av god kvalitet som er tilgjengelig for alle. Samtidig ønsker vi et løft for samisk kunst og kulturnæringer, som kan bidra til at flere samiske kunstnere kan leve av det de skaper, sier sametingsråd Vibeke Larsen. </em></p>
<p>Den nye tilskuddsordningen er ett ledd i dette løftet. Og blant prioriteringene finner en et større fokus på nyskapende aktiviteter som skal bidra til utvikling av samiske institusjoner og naturlige areaner.</p>
<p><em type="bold">- Selve begrepet nyskapende kan være diffust og det som er nyskapende i ett område, trenger nødvendigvis ikke være like nyskapende i et annet. Med denne prioriteringen forsøker vi å fremme kreativiteten og drive fram nye aktivitetstilbud, forklarer rådsmedlem Larsen. </em></p>
<p>Sametinget har også prioritert støtte til etableringsstipend for unge samiske kunstnere.</p>
<p><em type="bold">- Det er en kjensgjerning at det å etablere seg som kunstner ikke alltid er like lett. Vi har dermed sett det nødvendig at den nye ordningen også inneholder et etableringsstipend til unge samiske kunstnere, uttaler rådsmedlem Larsen. </em></p>
<p>Den nye ordningen støtter også arenaer, nettverk og samarbeidsprosjekter som bidrar til økt internasjonal promotering og eksport av samisk kunst og samiske kunstnere til et internasjonalt marked.</p>
<p><em type="bold">Søknadsfristen er 1. april i år. Mer informasjon finnes her www.sametinget.no/Stipend-og-tilskudd </em></p>
<p><em type="bold">Kontaktperson: </em></p>
<p>Rådsmedlem Vibeke Larsen, tlf. 941 30 116</p>
<p type="title">Ny lærerutdanning gir løft for samisk språk</p>
<p>Sametingets visepresident Laila Susanne Vars berømmer satsingen på samisk språk og lærerutdanning ved Universitetet i Tromsø. Universitetet etablerer fra høsten nytt masterstudie for lærere med samisk som fremmedspråk.</p>
<p>- Tilbudet er et løft for det samiske språket, for lærerstudentene og de elevene de senere skal undervise rundt om i kommunene. Dette gir oss flere språkbrukere og passer dessuten som hånd i hanske i forhold til intensjonene i samarbeidsavtalen vi har foreslått mellom Sametinget og Tromsø kommune, sier visepresident Laila Susanne Vars i Sametinget.</p>
<p>Sametinget har gjennom forslag til samarbeidsavtale med Tromsø kommune forpliktet seg til å bistå i rekruttering av fagfolk med samisk kompetanse. Siden 2006 har det vært en nedgang i antall elever i grunnskolen som har samisk som 2. språk, samtidig som antall lærere i kommunene som kan undervise i samisk som 2. språk er redusert i Troms og Finnmark.</p>
<p><em type="bold">- Jeg ser behovet for et bedre og tettere samarbeid om utvikling og utdanning innen samisk språk mellom alle de norske og samiske utdannings- og forskningsinstitusjonene i nord. Det er mange ulike aktører og det er behov for samordning og samarbeid, sier Vars. </em></p>
<p>Sametingets visepresident Laila Susanne Vars møter i dag (21.03.2013) representanter for det nye utdanningstilbudet på Universitetet. Vars vil samtidig ha et møte med universitetets rektor Jarle Aarbakke for å bli orientert om fusjonen mellom Høgskolen i Finnmark og Universitetet i Tromsø.</p>
<p xml:lang="sme"><em type="bold">Kontaktperson </em>Sametingets visepresident Laila Susanne Vars, tel. +47 977 54 102 </p>
<p><em type="bold">Ytterligere informasjon </em>UIT: Utdanner lærere som kan undervise på samisk UIT: Samisk som fremmedspråk </p>
<p type="title">Sametinget ønsker innspill fra samiske kulturnæringsaktører</p>
<p>Kulturnæringer er et av landets mest spennende og rasktest voksende næringer. I det samiske samfunnet er dette en næring med lange tradisjoner, og en næring med stort potensial. Sametinget jobber nå med en strategi for å øke sysselsettingen i de samiske kulturnæringene. Til dette arbeidet ønsker rådsmedlem Marianne Balto å invitere kulturnæringsaktørene til å komme med innspill til hva denne strategien bør inneholde.</p>
<p>Sametinget jobber i 2013 med en handlingsplan for samiske kulturnæringer. Sammen med samiske kulturnæringsaktører er målet å komme frem til tiltak som vil gjøre hverdagen lettere for samiske kulturentreprenører og styrke næringen der den trenger det.</p>
<p><em type="bold">-Vi ønsker en solid satsing på samiske kulturnæringer som skal sikre at flere i fremtiden kan leve av de samiske kunst- og kulturuttrykkene. En god dialog med samiske kulturnæringsaktører er her en viktig forutseting for og lykkes sier rådsmedlem Marianne Balto. </em></p>
<p><em type="bold">Om kulturnæringer </em></p>
<p>Sametingets definisjon av næringen er som følger: Private bedrifter som fremstiller og selger kulturelle produkter i form av varer eller tjenester. Denne definisjonen rommer alt fra små enkeltmannsforetak til større foretak.</p>
<p>Kulturnæringsaktører lever av å selge sine produkter til et marked og har et ønske om å drive - eller driver i dag sitt virke som en lønnsom næring. Deler av inntektsgrunnlaget kan også komme fra offentlig tilskudd eller annet bidrag. Reiseliv sees på som en egen næring, hvor samiske kulturelementer utgjør en sentral del av bedriftenes virksomhet.</p>
<p>Sametingets satsning på kulturnæring kommer som et tillegg til den allerede brede satsningen på samisk kunst og kultur. Det er en helt avgjørende forutseting at vi har et levende og sterkt samisk kunst- og kulturliv, uten det vil vi ikke ha noen kulturnæring å snakke om.</p>
<p>Frist for å komme med innspill: Torsdag 18.04.2013</p>
<p>http://www.sametinget.no/Naeringer/Kulturnaering/Innspill-til-sametingets-kulturnaeringsstrategi</p>
<p><em type="bold">Kontakt: </em></p>
<p xml:lang="sme"><em type="bold">Prosjektleder Ragnhild Dalheim Eriksen, + 47 784 74 088, ragnhild.dalheim.eriksen@samediggi.no </em></p>
<p type="title">Vold er maktmisbruk</p>
<p>FNs kvinnekommisjons 57. sesjon hadde tema vold mot kvinner. Målet med kvinnekommisjonsmøtet var å finne løsninger på hvordan vold mot kvinner og jenter kan forebygges. Nå er sluttdokumentet ferdigstilt.</p>
<p>Medlem av sametingsrådet Vibeke Larsen deltok første uka av sesjonen. Larsen var en del av den norske delegasjonen, ledet av barne-, likestillings- og inkluderingsminister Inga Marte Thorkildsen.</p>
<p><em type="bold">- Vi er fornøyd med at det i sluttdokumentet til sesjonen var en egen paragraf om urfolkskvinnenes situasjon når det gjelder vold mot kvinner og jenter. Det er derimot skuffende å se at FNs urfolkserklæring ikke er nevnt, uttaler rådsmedlem Vibeke Larsen. </em></p>
<p>Sluttdokumentet slår fast at vold mot kvinner og jenter handler om maktmisbruk. Det er forankret i en historisk og strukturell ulikhet i maktforhold mellom kvinner og menn.</p>
<p><em type="bold">Urfolkssamarbeid </em></p>
<p>Sametinget hadde tett kontakt med andre urfolkskvinner under sesjonen.</p>
<p><em type="bold">- I år var det mange urfolkskvinner til stede og det ble holdt faste morgenmøter for urfolkskvinnene som var der. Sammen lagde vi en felles uttalelse der urfolkskvinners utfordringer når det gjelder vold ble tatt opp, samt en oppfordring til alle stater om å arbeide for å gjennomføre tiltak rettet mot vold mot urfolkskvinner og – jenter, uttaler rådsmedlem Vibeke Larsen. </em></p>
<p>Sametinget vil følge opp arbeidet på sesjonen blant annet gjennom et prosjekt om vold i nære relasjoner i samiske samfunn, samt gjennom møter med Regjeringen og andre. Sametinget vil også arbeide for å formalisere samarbeidet mellom urfolkskvinner internasjonalt.</p>
<p><em type="bold">Delegasjonens budskap </em></p>
<p>Budskapet til den norske delegasjonen var klart og ble lagt merke til på årets CSW.</p>
<list><p type="listitem">Vold mot kvinner kan aldri bli akseptert, aldri unnskyldt, aldri tolerert.</p>
<p type="listitem">Vold mot kvinner og jenter handler ikke om kultur og ikke om religion. Det handler om makt, ulikhet og mangel på politisk vilje og mot.</p>
<p type="listitem">Vold mot kvinner og jenter er brudd på grunnleggende menneskerettigheter.</p>
</list><p><em type="bold">Kontaktperson: </em></p>
<p>Rådsmedlem Vibeke Larsen , tlf. 941 30 116</p>
<p type="title">Vil ha tettere dialog med det nye Arktiske Universitetet</p>
<p>Sametingets visepresident Laila Susanne Vars fikk torsdag 21.mars orientering om Universitetets nye satsning på mastergradsstudier i samisk som fremmedspråk. Samtidig møtte hun også rektor ved UiT Jarle Aarbakke, for å bli orientert om fusjonsprosessen med Høgskolen i Finnmark og for å orientere om Sametingets arbeid med strategier for samisk høyere utdanning og forskning.</p>
<p><em type="bold">- Jeg er glad for at rektor Jarle Aarbakke er så tydelig på at det nye Arktiske Universitetet skal ha en veldig tydelig samisk profil og at universitetet fortsatt ser på det som ett av sine hovedansvarsområder å styrke samisk forskning og høyere utdanningstilbud, jeg har tillit til at fusjonsprosessen vil bidra til å opprettholde og styrke universitetets tilbud som i stor grad bidrar til flere samiske og samiskspråklige jurister, lærere, helsearbeidere og andre fagfolk som fortsatt er mangelvare over hele landet, sier Sametingets visepresident Laila Susanne Vars </em></p>
<p>1.august 2013 skal fusjonen mellom Universitetet i Tromsø og Høgskolen i Finnmark være ferdig og det nye Arktiske Universitetet være en realitet.</p>
<p>Sametinget arbeider for tiden med innspill til Regjeringens forskningsmelding og oppfølgning av Butenschønutvalgets innstilling om samisk høyere utdanning og forskning. I den forbindelse har Sametingsrådet invitert til en rundebordsdialog med relevante utdannings og forskningsinstitusjoner i nord for å drøfte status og se på hvilke satsningsområder Sametinget bør ha i sitt videre arbeid med å styrke rekruttering av samisk ungdom til høyere utdanning og forskning. Rundebordsdialogen finner sted i Bodø 3.-4.april 2013 og innspillene fra møtet vil være nyttige for Sametingsrådets videre arbeid med en egen strategi for samisk høyere utdanning og forskning.</p>
<p><em type="bold">- Jeg har et ønske om tettere dialog mellom Sametinget og det nye Arktiske Universitetet, blant annet ser jeg at vi burde bli bedre på å dele relevant informasjon, og å ha jevnlige møter med representanter for universitetet for å drøfte felles utfordringer og muligheter. Sametinget vet hvilke behov samfunnet, kommunene og de samiske insitusjonene har for samiskspråklig kompetanse, vi har egne stipendordninger for å motivere unge til å søke seg til lærer- og språkutdanning. Universitetet i Tromsø er en viktig medspiller for at vi sammen skal kunne imøtekomme etterspørselen, sier Laila Susanne Vars </em></p>
<p>Regjeringen la frem sin forskningsmelding den 8.mars, meldingen inneholder også overordnet politikk for samisk forskning. Statsråd Kristin Halvorsen og Sametingets visepresident har i tillegg igangsatt oppfølgningen av Butenschønutvalgets innstilling om samisk høyere utdanning og forskning. Der er blant annet politisk enighet mellom Sametingsrådet og ministeren om at det er behov for mer samarbeid og samordning av de samiske høyere utdanningstilbudene, og at det bør etableres et eget samordningsråd for samisk høyere utdanning og forskning innenfor det nasjonale UHR-systemet og et nordisk samisk forskningsnettverk. Det er også behov for styrking av samiskspråklig vitenskapelig formidling.</p>
<p><em type="bold">- Utdanningsinstitusjonene i nord som tilbyr samiskspråklig og annen høyere utdanning av særskilt betydning for samfunnene i nord spiller alle en viktig rolle i det kunnskapsløftet regionen behøver for å imøtekomme kunnskapsbehovene som nordområdesatsningen medfører. Jeg tror at institusjonene bør samarbeide tettere for å sikre at vi har en sterk kunnskapsregion, som produserer høyt utdannede fagfolk som vil gjøre Nord- Norge enda mer selvforsynt med kompetanse for fremtiden. Sametinget ønsker å legge til rette for en enda bedre samordning og dialog mellom institusjonene som tilbyr samisk høyere utdanning, sier Sametingets visepresident Laila Susanne Vars. </em></p>
<p><em type="bold">Kontaktperson: </em></p>
<p xml:lang="sme">Visepresident Laila Susanne Vars , tlf. 977 54 102</p>
<p type="title">Sametingsrådets rundbordskonferanse i Bodø 4. april</p>
<p>Sametingsrådet ved visepresident Laila Susanne Vars og rådsmedlem Vibeke Larsen, har møtt representanter for samiske institusjoner og samiske forskningsmiljøer for å drøfte temaene samisk institusjonsutvikling og samisk forskning.</p>
<p>Vi har fått mange konstruktive innspill til begge temaene, sier de to fornøyde representantene for sametingsrådet.</p>
<p><em type="bold">- Under temaet samisk institusjonsutvikling ble det blant annet framhevet at institusjonenes samfunnsoppdrag bør settes på dagsordenen - og Sametinget fikk klar tilbakemelding om å ikke være redd for å være tydelig på sine forventninger til institusjonene, sier rådsmedlem Vibeke Larsen. </em></p>
<p>Deltakerne på møtet pekte på at rekruttering av mastergradsstudenter og doktorgradsstipendiater i samisk språk må de neste fem seks årene prioriteres, fordi vi står foran et generasjonsskifte i løpet av få år hvor eldre språkforskere må erstattes av yngre krefter.</p>
<p><em type="bold">- Jeg merket meg at vi fikk et entydig råd om at Sametinget bør fortsette å prioritere stipend til dem som tar høyere utdanning i samiske språk, fordi samisk språkkompetanse behøves overalt i samfunnet. Så det kommer vi til å fortsette med, og jeg oppfordrer særlig nordsamisk ungdom til å ta høyere utdanning i lule,- og sørsamisk språk, sier Sametingets visepresident Laila Susanne Vars. </em></p>
<p><em type="bold">Kontaktperson: </em></p>
<p xml:lang="sme">Visepresident Laila Susanne Vars , tlf. 977 54 102</p>
<p>Rådsmedlem Vibeke Larsen , tlf. 941 30 116</p>
<p type="title">420 kV-ledning Ofoten – Hammerfest</p>
<p>Sametinget har siden 2010 hatt et registreringsprosjekt i forbindelse med Statnetts konsesjonssøknad for ny kraftledning mellom Ofoten og Hammerfest. Flere hundre nye kulturminner er registrert.</p>
<p>Den planlagte ledningstraseéen er 350 km lang og går gjennom 5 kommuner i Troms og 3 kommuner i Finnmark. I flere av områdene var det på forhånd gjort lite eller ingen undersøkelser, og det var derfor nødvendig med omfattende feltarbeid. Halvparten av traseén ble befart i 2010, og over 350 kulturminner registrert. Den resterende strekningen er befart i år. Ennå foreligger ingen endelig oversikt, men også denne sommeren er et stort antall kulturminner registrert.</p>
<p>De aller fleste kulturminnene kan defineres som samiske. De er spor etter aktivitet knyttet til samiske fangstsamfunn eller til reindriftsamisk og sjøsamisk bosetting og utmarksbruk. Av kulturminnetyper kan nevnes ildsted/teltboplasser, gammetufter, kjøttgjemmer, fangstgroper, fangstgjerder og eldre samle- og skillegjerder fra reindrifta, samt kulturminner knyttet til religionsutøvelse, slik som graver, sieidier og offerplasser. Det er også registrert et antall tydelig menneskelagde strukturer der formålet er usikkert. Mange av de registrerte kulturminnene er automatisk fredet i følge kulturminneloven, og står i fare for å bli skadet som følge av utbygging.</p>
<p>Sluttrapport for registreringsprosjektet vil foreligge i 2012.</p>
<p type="title">Sametinget blir partner i Manifest mot mobbing</p>
<p>Sametinget tas med i Regjeringens satsning <span type="quote">”Manifest mot mobbing”</span> fra og med april 2013. Sametingets visepresident Laila Susanne Vars ba i mars 2013 kunnskapsminister Kristin Halvorsen og regjeringen om å ta med Sametinget som partner i arbeidet med Manifest mot mobbing.</p>
<p>- Jeg er veldig glad for at Sametinget blir med som partner i dette arbeidet. Sametinget forplikter seg nå til å bidra med erfaringer på dette feltet, og jeg håper de øvrige partnerne vil ha nytte av Sametingets bidrag til denne viktige satsingen, sier Sametingets visepresident Laila Susanne Vars.</p>
<p>Manifest mot mobbing ble etablert i 2002 og Regjeringen har siden arbeidet for å forebygge mobbing blant barn, unge og voksne. Manifest mot mobbing er et forpliktende samarbeid som skal sikre et godt og inkluderende oppvekst- og læringsmiljø for barn og unge i Norge.</p>
<p>- Samiske unge har markert seg som tydelige aktører i kampen mot mobbing, og vi ønsker å nyttegjøre oss av denne kunnskapen og erfaringen. Når Sametingetsrådet nå signerer manifestet, så sier vi samtidig ifra som institusjon at vi ønsker at alle barn og unge, også samer, skal oppleve en mobbefri hverdag, understreker Vars.</p>
<p>Vars oppfordrer nå samiske aktører å komme med sine bidrag til Sametingets arbeid mot mobbing. Sametingsrådet har allerede igangsatt flere tiltak for å følge opp intensjonene i manifestet. Utkastet til samarbeidsavtale mellom Sametinget og Tromsø kommune inneholder blant annet et punkt hvor Tromsø kommune og Sametinget ønsker å samarbeide om ulike lokale tiltak mot mobbing i Tromsø kommune. 347 kommuner, inkludert kommuner i det samiske språkforvaltningsområdet, har per februar 2013 undertegnet manifestet og forpliktet seg til å arbeide mot mobbing i sine lokalmiljøer.</p>
<p><em type="bold">Les hele Manifest mot mobbing her (pdf) </em>og se <em type="bold">oversikten over kommuner som deltar her . </em></p>
<p><em type="bold">Kontakt </em>Sametingets visepresident Laila Susanne Vars, mobil: 977 54 102 </p>
<p type="title">Ønsker nasjonal tolketjeneste</p>
<p>En nasjonal tolketjeneste er ett av flere viktige tiltak for å oppnå en likeverdig helsetjeneste for samiske pasienter, mener sametingsråd Ellinor Marita Jåma.</p>
<p>Denne uken ble resultatene fra det 2-årige tolkeprosjektet i Helse Finnmark presentert. Prosjektet viser at det finnes gode og sikre tekniske løsninger for fjerntolking via nett, vide og lyd og anbefaler en gradvis oppbygging av tjenesten til døgnkontinuerlig drift innen tre til fem år.</p>
<p>Jåma registrerer nå at også representanter for regjeringen erkjenner behovet for å styrke innsatsen for å oppnå et likeverdig tilbud overfor samiske brukere av helsetjenester</p>
<p><em type="bold">- Det handler om respekt for ens språk og kultur, og det handler om å kunne bruke sitt eget språk i møte med behandlings- og omsorgsapparatet. Så da forventer jeg at regjeringen nå aktivt arbeider for å videreføre tolkeprosjektet i Finnmark fram mot en nasjonal tjeneste for alle samer, sier Jåma. </em></p>
<p>Til tross for at samiske pasienter har rett til å bruke samisk i møte med helsepersonell, er det svært få helseinstitusjoner som har tolker tilgjengelig. I stor grad antas det at den samiske pasienten behersker norsk godt nok til å forstå, eller man bruker pårørende eller andre tilfeldige som tolk.</p>
<p>- Et likeverdig helsetilbud for samer må omfatte tilrettelegging slik at pasienten kan bruke sitt eget språk. Men vi må også sikre at personalet har kunnskaper om samisk språk og pasientens kulturbakgrunn. En digital tolketjeneste vil ikke løse alle utfordringer, men være et viktig bidra i arbeidet med likeverdige helsetjeneste, understreker Jåma.</p>
<p>---</p>
<p>Tolkeprosjektet i regi av Helse Finnmark er et samarbeid mellom Helse Finnmark, Sametinget og Nasjonalt Senter for samhandling og telemedisin. Du kan lese rapporten om prosjektet her (pdf).</p>
<p xml:lang="sme"><em type="bold">Kontaktperson </em>Sametingsråd Ellinor Marita Jåma, tel. 916 13 460 </p>
<p type="title">Fremmer Várjjat Siida som Norges forslag til UNESCOs verdensarvliste</p>
<p>Sametinget foreslår at det fredete Ceavccageađgi/Mortensnes i Nesseby kommune, sammen med fangstanlegg for villrein på Noidiidčearru/Kjøpmannskjølen i Båtsfjord kommune og Gollevárri i Tana kommune, samt steinalderlokaliteten Ruovdenjunlovta/Gropbakkengen i Nesseby kommune, vurderes nominert som et kombinert verdensarvsted på UNESCOs verdensarvliste (World Heritage List).</p>
<p>I 2011 ble det nedsatt en arbeidsgruppe med deltakelse av uavhengige eksperter, Finnmark fylkeskommune, Nesseby kommune og Sametinget. Riksantikvaren har deltatt med en observatør. Arbeidsgruppen har, i samarbeid med Nesseby kommune, gjennomført møter med berørte parter og folkemøter i kommunene.Både de aktuelle kommunene og Finnmark fylkeskommune har uttalt seg positivt til prosjektet.</p>
<p><em type="bold">Fremragende universell verdi </em></p>
<p>De fire områdene ligger alle innenfor varangersamenes gamle bruks- og bosetningsområde, derav navnet Várjjat Siida verdensarvsted. Ved siden av å komplettere og gi ytterligere dybde til den bosetnings- og religionshistorien som er nedfelt på Ceavccageađgi/Mortensnes, har de tre andre områdene i seg selv fremragende kulturhistoriske kvaliteter.</p>
<p>Til sammen er de fire valgte stedene, med Ceavccageađgi/Mortensnes som hovedsted, spektakulære eksempler på bosetning, jakt og religion i Arktis gjennom 12000 år. De er unike i forhold til kulturminnetetthet, tilstand, variasjon og kronologisk dybde, samtidig som de er representative for områdets forhistorie og samiske historie som helhet.</p>
<p><em type="bold">Norges forslagsliste </em></p>
<p>Første steg på veien er å få områdene ført opp på Norges forslag til verdensarvlisten (tentativ liste). Sametingets forslag, der originaldokumentet er på engelsk, er derfor utformet etter UNESCOS mal for oppføring på forslagslisten.</p>
<p><em type="bold">Norge har i dag seks steder som er innskrevet på UNESCOs verdensarvliste: </em></p>
<p>http://unesco.no/kultur/verdensarven/verdensarv-i-norge/</p>
<p>http://www.riksantikvaren.no/Norsk/Tema/Verdensarv/</p>
<p><em type="bold">For mer informasjon: Seniorrådgiver Audhild Schanche, + 47 481 99 656 </em></p>
<p>Les forslaget på engelsk eller norsk her:</p>
<p>Verdensarvlisten_Innskriving på Norges tentative liste.pdf</p>
<p>3,22 MB</p>
<p xml:lang="eng">World heritage list_A tentative list submission.pdf</p>
<p>3,12 MB</p>
<p type="title">Bedre utviklingsmuligheter for samisk næringsliv</p>
<p>Sametinget og Innovasjon Norge signerte i dag en samarbeidsavtale som skal styrke næringslivet i de samiske områdene. – Vi gir med dette et verdiløfte. Vi forplikter oss til å gi næringslivet i bygdene økte muligheter, sier sametingsdirektør Rune Sverre Fjellheim.</p>
<p>Samarbeidsavtalen innebærer at Sametinget og Innovasjon Norge etablerer et felles rådgiverforum for å sikre best mulig samordning og samarbeid mellom aktørene. Begge aktører har betydelig kompetanse innen samiske kulturnæringer og vil nå også samarbeide sterkere om Reinprogrammet i regi av Innovasjon Norge.</p>
<p>- Innovasjon Norge bidrar til et verdiskapende og lønnsomt næringsliv i hele landet. Det er gledelig at avtalen forlenges, slik at vi sammen kan sikre etablering og utvikling av arbeidsplasser og næringsvirksomhet, sier administrerende direktør Gunn Ovesen i Innovasjon Norge.</p>
<p>- Jeg vil også spesielt trekke fram utviklingen av samisk kulturnæring. Når det gjelder samisk kulturnæring og duodji (samisk handarbeid), ser vi at Innovasjon Norge innehar mye kompetanse i sin organisasjon. Utviklingspotensialet innen både samisk kulturnæring og duodji er stort, sier sametingsdirektør Rune Fjellheim.</p>
<p>Sametingsdirektør Rune Sverre Fjellheim legger vekt på at Innovasjon Norge med sin størrelse, sitt virkemiddelapparat og sine internasjonale kanaler kan være en viktig aktør for å styrke det kulturbaserte, samiske næringslivet.</p>
<p>- Det er av stor betydning at det finnes bærekraftige og lønnsomme næringer som gjør det mer attraktivt for unge og kvinner til å bosette seg i de små samiske bygdesamfunnene. I fellesskap vil vi vektlegge utvikling og verdiskapning innen alle sektorer, avslutter Fjellheim.</p>
<p>Avtalen Sametinget Innovasjon Norge.pdf</p>
<p>79,85 kB</p>
<p xml:lang="eng">(pdf)</p>
<p type="title">Utviklingsprosjekt for samiske kulturnæringer</p>
<p>Sametingsrådet ønsker å øke aktiviteten innen samisk kultur- og kulturbasert næring og legger i dag frem en handlingsplan for denne næringen. Dette kommer som et tillegg til den allerede brede satsingen Sametinget har på samisk kunst og kultur.</p>
<p>I dag har vi mange dyktige samisk kunstnere og kulturarbeidere som ønsker å selge sine varer eller tjenester for et kommersielt marked. Felles for dem er at de produktet eller tjenesten de tilbyr er basert på kunst- eller kulturuttrykk. Bransjen er i en spennende utvikling og har potensialet til å bli en viktig næringsvei for samer i fremtiden.</p>
<p>- Sametingsrådet vil i handllingsplanen fokuserer spesielt på områdene nettverk, behovet for kompetanse, lønnsomhet og det etiske aspektet ved kultur som næring. Kunst og kultur har potensiale tiil å gi gode arbeidsplasser og være en viktig del av samisk næringsliv. Det er en av flere grunner til at vi nå satser spesielt på denne næringen sier sametingsråd Vibeke Larsen</p>
<p>Som en av hovedsatsingene i handlingsplanen vil Sametinget i 2014 lansere et kompetanse- og nettverksprosjekt for samiske kulturnæringsaktører. Her vil aktørene kunne møtes til faglige samlinger for å styrke egen idè og bedrift, samt etablere nettverk med andre i samme situasjon. Prosjektet tilbyr også mentor og veiledningshjelp for aktørene. Fokus på etikk, lønnsomhet og kompetanseheving vil være sentrale elementer i dette prosjektet</p>
<p><em type="bold">- Vi har stor tro på at denne dette prosjektet vil ruste flere kulturaktører til å bli bedre næringsaktører, og gi dem selvtillit og kunnskap til å erobre verden med sine produkter sier sametingsråd Vibeke Larsen </em></p>
<p>Et annet tiltak er utviklingsprogram for veletablerte samiske kulturnæringsaktører med nasjonalt eller internasjonalt potensiale. Sametingsrådet ønsker slik å bistå utøvere til å nå nye markeder med allerede eksisterende produkter. Sametinget ønsker også å legge til rette for en årlig konferanse for og om samisk kulturnæring, samt peker på behovet for forskning på kulturnæring og kommersialisering av samisk kultur.</p>
<p><em type="bold">Kontakt </em>Sametingsråd Vibeke Larsen, tlf: 941 30 116 </p>
<p type="title" xml:lang="eng">New article</p>
<p>Sametingsråd Ellinor Marita Jåma er glad for at Røros kommune besøker Sametinget i forbindelse med plenum. Hun er glad for at kommunen vil styrke og synliggjøre samiske spørsmål i kommunen.</p>
<p>Ordfører Hans Vintervold og rådmann Jon Ola Kroken i Røros kommune besøker Sametinget torsdag 6. juni. Kommunen ønsker å vite mer om Sametingets politikk innen språk, kultur og opplæring slik at de bedre kan tilrettelegge sitt tjenestetilbud for den samiske befolkningen.</p>
<p><em type="bold">-Jeg har forventninger til at Røros kommune etter møtet har større forståelse for hvorfor det er nødvendig å tilrettelegge et godt og bredt tjenestetilbud til kommunens samiske befolkning, sier rådsmedlem Ellinor Marita Jåma. </em></p>
<p><em type="bold">Torsdag 6. juni </em></p>
<p>kl. 09.00 - 10.00 Gjestene følger plenumsforhandlingene</p>
<p>kl. 10.00 - 10.30 Omvisning på Sametinget</p>
<p>kl. 11.00 - 12.00 Informasjon om Sametinget - roller og oppgaver</p>
<p>kl. 12.00 - 13.30 Lunsjmøte m/sametingsråde</p>
<list><p type="listitem">Kommunal planstrategi og arbeidet med overordnet planlegging.</p>
<p type="listitem">Drift av skole- og barnehagetilbud med opplæring i sør-samisk. Struktur, økonomi m.v. Blant annet Brekken skole.</p>
<p type="listitem">Sør-samisk kulturfestival.</p>
<p type="listitem">Forprosjekt Samenes Hus på Røros.</p>
</list><p>kl. 13.30 - 14.30 Orientering og dialog om forvaltningsområdet for samisk språk.</p>
<p><em type="bold">For mer informasjon: Ellinor Marita Jåma, 916 13 460 eller ordfører i Røros kommune Hans Vintervold, 482 76 054 </em></p>
<p type="title">Ønsker mer kunnskap om vold</p>
<p>Sametinget ønsker å kartlegge vold i nære relasjoner i samiske samfunn. -Vold mot kvinner er et problem også i vårt samfunn. Det vet vi, men vi har liten kunnskap om hva det er som utløser volden og hvordan hjelpeapparatet møter de som er involvert, sier rådsmedlem Vibeke Larsen. Derfor har vi sammen med Justis- og beredskapsdepartementet utlyst et forskningsprosjekt om temaet.</p>
<p><em type="bold">-Vi må tørre å synliggjøre og å snakke om vold i samiske samfunn. Vold er ikke en privatsak. Vold er en straffbar handling, sier Larsen. </em><em type="bold">Lite kunnskap </em></p>
<p>Det er liten kunnskap om vold i nære relasjoner i samiske samfunn. I Norge har vi ikke statistikk og forskning som forteller noe om forekomsten av vold og hvordan berørte etater møter dette problemområdet.</p>
<p>Sametingsrådet har lagt prosjektet <em type="bold">Vold i nære relasjoner i samiske samfunn </em>ut på anbud. Med prosjektet ønsker Sametinget å kartlegge hvilke faktorer i samiske samfunn som påvirker forekomst og utøvelse av vold i nære relasjoner. Dette kan være faktorer som påvirker samfunnet utenfra eller faktorer internt i samiske samfunn. I denne sammenhengen er manns- og kvinnerollen i samiske samfunn av særlig interesse. </p>
<p><em type="bold">-Vi ønsker også å vite mer om hvordan avdekking, forebyggende tiltak og hjelpetiltak kan tilrettelegges best mulig for den samiske befolkningen, sier Larsen. </em></p>
<p><em type="bold">-Dette er kunnskap vi må ha for å kunne sette i gang gode tiltak og bedre kvaliteten i det berørte hjelpeapparatet for både voldsutsatte og voldsutøvere. Mennesker i en sårbar situasjon har behov for trygghet i sitt møte med et eventuelt hjelpeapparat. For sametingsrådet er det derfor viktig at hjelpeapparatet har kunnskap om samisk språk og kultur, sier Larsen. </em></p>
<p>Prosjektet er kunngjort på Doffin, som er den nasjonale portalen for offentlige anskaffelser i Norge.</p>
<p xml:lang="eng">http://www.doffin.no/search/show/search_view.aspx?ID=JUN198849</p>
<p><em type="bold">For mer informasjon: rådsmedlem Vibeke Larsen, + 47 941 30 116 </em></p>
<p type="title">Sametinget fronter urfolks fiske i NASCO</p>
<p>Sametinget setter urfolk på dagsordenen i internasjonalt laksesamarbeid. Neste år blir urfolks fiske satt på programmet i en spesialsesjon i NASCO om sosioøkonomiske faktorer i lakseforvaltningen.</p>
<p><em type="bold">- Jeg er meget glad for at partene i NASCO ser nytten av å belyse urfolks fiske, sier sametingsråd Marianne Balto. </em>I Norge har anbefalingene fra NASCO stor innvirkning på statens reguleringer av laksefiske både i sjø og elv. Sametinget ønsker med deltakelsen å synliggjøre at det er nødvendig med et urfolksperspektiv i arbeidet til NASCO. NASCO - North Atlantic Salmon Conservation Organization er en organisasjon for stater som forvalter villaks. Sametingets plenum uttalte seg i 2012 om nødvendigheten av å inkorporere urfolksdimensjonen i de internasjonale retningslinjene for laksesamarbeid i NASCO. Sametinget søkte i 2012 om observatørstatus i NASCO og fikk innvilget søknaden samme år. I uke 23 var Sametinget for første gang representert da NASCO holdt sitt årlige møte i Drogheda, Irland. Sametinget holdt et eget åpningsinnlegg på møtes første dag. Dette er historisk. Aldri før har et urfolksparlament gitt direkte innspill til NASCO. <em type="bold">- Jeg ønsker å berømme NASCO for å gi urfolk rom til å fremme sine saker. Dette vitner om internasjonal forståelse for at laks er en viktig del av naturgrunnlaget for urfolk, sier sametingsråd Marianne Balto. </em>Sametinget fremhevet i sitt innlegg viktigheten av urfolks deltakelse når internasjonale konvensjoner og retningslinjer som berører urfolks ressursgrunnlag utarbeides og tolkes. Sametinget påpekte spesielt behovet for å implementere urfolksperspektivet direkte i NASCOS retningslinjer. Sametinget belyste behovet for at NASCO tar inn over seg verdien av å benytte tradisjonell kunnskap som en del av kunnskapsgrunnlaget i internasjonalt laksesamarbeid. </p>
<p>Laksefisket er viktig både som naturgrunnlag for samiske næringer og som kulturbærer i samiske områder. Sametinget la frem for NASCO det harde presset samiske fiskere opplever fra andre som ønsker å utnytte enten lakseressursen eller de samme områdene som lokale fiskere benytter. Spesielt ble utfordringene i det sjøsamiske fisket fremhevet. <em type="bold">- Dette er en ny arena for oss. Jeg mener vi har nådd frem i NASCO på en god måte. Dette gir håp for samiske fiskere, avslutter sametingsråd Marianne Balto med. </em></p>
<p><em type="bold">Kontaktperson: </em></p>
<p>Rådsmedlem Marianne Balto , tlf. 480 43 968.</p>
<p>Pressemelding fra NASCO 2013.pdf</p>
<p>87,21 kB</p>
<p xml:lang="eng">Report of the Thirtieth Annual Meeting of the Council.pdf</p>
<p>59,15 kB</p>
<p xml:lang="eng">The Sámi Parliament in Norway Opening Statement.doc</p>
<p>120,50 kB</p>
<p type="title">PRM: - Spekulativt om rovdyrtap</p>
<p>Sametingsråd Ellinor Jåma reagerer sterkt på unyanserte uttalelser og konklusjoner fra forsker Torkild Tveraa fra Norsk institutt for naturforskning og regjeringen på forholdet mellom om dødelighet på rein og rovdyr.</p>
<p>Hun reagerer spesielt sterkt på påstandene om at reineiere lar sine dyr sulte i hjel og deretter jukser med rovdyrerstatninger.</p>
<p><em type="bold">- Det er både uetisk og oppsiktsvekkende av en forsker å gjengi anonyme påstander om juks og bevisst vanskjøtsel av dyr i en presentasjon av det som skal være en vitenskapelig rapport om rovdyrs betydning for dødelighet blant rein. En rapport som i beste fall bare beskriver en del av virkeligheten i reindriftsnæringen, sier sametingsråd Ellinor Marita Jåma. </em></p>
<p>Forsker Torkild Tveraa fra Norsk institutt for naturforskning (NINA) presenterte forrige uke sin rapport om effekten av rovdyr på dødelighet blant rein . Tveraa mener rovdyr har liten effekt på reproduksjon og dødeligheten i næringen. Rapporten er presentert i ulike medier, og Jåma reagerer med vantro på en rekke svært generaliserende og overdrivende karakteristikker, både fra Tveraa og representanter for regjeringen.</p>
<p>- Både statsråd Bård Vegard Solhjell og politisk rådgiver Audun Garberg uttalt seg kategorisk om kvaliteten på rapporten. Det er det imidlertid ingen grunn til. Vi har ny forskning fra både Norge og Sverige, samt tall fra Reindriftsforvaltningen og andre som gir grunn til å stille spørsmålstegn ved premissene og konklusjonene i denne rapporten, understreker Jåma.</p>
<p>Jåma understreker at hun mer enn gjerne diskuterer åpent bærekraft, rovdyrforvaltning og andre rammer for fremtidig bærekraftig reindrift i Norge, og hun erkjenner at reintall og beitegrunnlag må være en del av denne diskusjonen.</p>
<p>- Men vi aksepterer ikke at konklusjoner fattes ensidig av regjeringen basert på forskning med faktisk og ideologisk slagside. En diskusjon om reindriftens bærekraft må inneholde alle relevante forhold og korrekte fakta. Da må også regjeringens egne planer om reduksjoner av reinbeiteområder gjennom inngrep som følge av samfunnsutbygging, samferdsel og gruveindustri tas med.</p>
<p xml:lang="sme"><em type="bold">Kontakt </em>Sametingsråd Eillinor Marita Jåma, tel. +47 916 13 460 </p>
<p><em type="bold">Mer om rodyr og reindødelighet </em></p>
<p>- Renhjord i kollaps (2013)</p>
<p>- Björnpredation på ren - pdf (2012)</p>
<p type="title">Bred satsning på samisk språk</p>
<p>Sametingsrådet har nå ferdigbehandlet årets språkprosjektsøknader. Det er til sammen tildelt støtte til 42 språkprosjekter rundt omkring i landet. - Vi fikk inn søknader for litt over 17,2 millioner kroner og det sier seg selv at vi dermed har måtte prioritere strengt mellom tiltakene. I år, som årene før, har vi mottatt mange gode søknader, uttaler rådsmedlem Ellinor Marita Jåma.</p>
<p>Det er bevilget litt over 8 millioner i prosjektstøtte og nytt av året er at støtte til utvikling, oversetting eller tilpasning av applikasjoner til samisk er en prioritet.</p>
<p><em type="bold">Nye språkarenaer </em></p>
<p>Rådsmedlem Jåma understreker viktigheten av at samisk er et levende språk, som brukes på de arenaer hvor folk befinner seg daglig.</p>
<p><em type="bold">- For å øke bruken av samisk språk så er det viktig at samisk også gjøres tilgjengelig i den digitale verden. Vi har dermed valgt blant annet å gi støtte til utvikling av samiskspråklige spill for barn og unge, samt en samiskspråklig reiseplanlegger <span type="quote">”Neste Avgang Sápmi”</span>. Begge er verktøy som kan brukes i hverdagen og som kan lastes gratis ned til smarttelefoner og nettbrett. </em></p>
<p>Det er i år bevilget 1,5 millioner kroner til utvikling av applikasjoner på samisk. I alt er det 9 prosjekter som kommer til å motta støtte fra Sametinget.</p>
<p><em type="bold">Språkrøkt for barn og unge </em></p>
<p>I tillegg til en økt satsning på samiske applikasjoner er Sametinget også opptatt av å styrke språket i de områder hvor samisk i dag er et majoritetsspråk og i daglig bruk.</p>
<p><em type="bold">- Det er svært gledelig at Kautokeino kommune nå får til sammen 500 000 kroner til arrangering av språkleirer for barn og unge. I Kautokeino er det mange barn som har samisk som førstespråk, men det er likevel et behov for å styrke og videreutvikle deres språk, uttaler rådsmedlem Jåma. </em></p>
<p>Hun påpeker videre at Sametinget har derfor forventinger til at dette vil bidra til en positiv språkrøkt for barn og unge i Kautokeino.</p>
<p>Sametinget har i tillegg støttet Árran julevsámi guovddáš med i overkant av 800 000 kroner for arrangering av språkleirer for barn og unge. Disse språkleirene vil være tilpasset forskjellige alderstrinn og forskjellige språkkunnskaper.</p>
<p><em type="bold">Kontaktperson: </em></p>
<p xml:lang="sme">Rådsmedlem Ellinor Marita Jåma , tlf. +47 916 13 460</p>
<p type="title">Permanent drift av Ovttas-Aktan-Aktesne er sikret</p>
<p><em type="bold">Prosjektet Ovttas-Aktan-Aktesne ble igangsatt i 2010, og er et samarbeidsprosjekt mellom Sametinget og Senter for IKT i utdanningen.– Målet med prosjektet har vært å lage en nettportal for presentasjon og utvikling av samiske læringsressurser og jeg vil berømme de prosjektansatte, samt Senter for IKT i utdanningen med et godt utført arbeid, sier visepresident Odd Iver Sara. </em></p>
<p>Prosjektet Ovttas-Aktan-Aktesne ble igangsatt i mai 2010, og er et samarbeidsprosjekt mellom Sametinget og Senter for IKT i utdanningen.</p>
<p><em type="bold">–Målet med prosjektet har vært å lage en nettportal for presentasjon og utvikling av samiske læringsressurser og jeg vil berømme de prosjektansatte, samt Senter for IKT i utdanningen med et godt utført arbeid, uttaler visepresident Odd Iver Sara. </em></p>
<p>Det har i prosjektperioden fra 2010 til 2013 blitt utviklet en oversikt over hva som finnes av samiske læringsressurser, en delingsarena for deling av læringsressurser produsert av barnehageansatte, lærere og andre læremiddelprodusenter og det har blitt utviklet et publiseringsverktøy for utvikling av læringsressurser. I utviklingen av dette verktøyet har det blitt laget 3 læremiddelpiloter. Målet er at alt som publiseres på nettportalen blir publisert på nord-, lule- og sørsamisk og norsk.</p>
<p><em type="bold">-Prosessen rundt den permanente drifta har vært utfordrende, da finansiering av drifta for resten av 2013 ikke var på plass før i begynnelsen av juni 2013. Sametinget bevilget i revidert budsjett kr. 1 000 000 til Ovttas-Aktan-Aktesne, og en tilsvarende sum ble bevilget over revidert nasjonalbudsjett 2013, forklarer visepresident Odd Iver Sara. </em></p>
<p><em type="bold">Overføres Senter for samisk i opplæringen </em></p>
<p>Den permanente driften av nettportalen flyttes til Senter for samisk i opplæringen og Samisk høyskole fra 01.07.2013.</p>
<p><em type="bold">-Vi kommer til å legge føringer for det videre arbeidet med nettportalen. Dette for å sikre at Ovttas-Aktan-Aktesne skal fortsette å bidra til utvikling av læringsressurser i samsvar med de prioriteringer Sametinget gjør for utvikling av læringsressurser, uttaler visepresident Sara. </em></p>
<p>Når det gjelder den kompetansen som er bygget opp i løpet av prosjektperioden, har Senter for samisk i opplæringen vært opptatt av at denne må følge prosjektet ved overføring til permanent drift. Derfor vil fire av de ansatte i prosjektet følge overflyttingen til Senter for samisk i opplæringen, og bli fast ansatte ved senteret.</p>
<p><em type="bold">Det vil bli en offisiell markering for flytting av Ovttas-Aktan-Aktesne fra Sametinget til Senter for samisk i opplæringen 27.06.2013 kl 12:00 på Diehtosiida i Kautokeino. </em></p>
<p><em type="bold">Les mer om prosjektet: </em></p>
<p xml:lang="sme"><em type="bold">http://ovttas.no/ </em></p>
<p xml:lang="sme"><em type="bold">http://www.lohkanguovddas.no/?set_lang=no </em></p>
<p><em type="bold">Mer informasjon: Visepresident Odd Iver Sara, + 47 416 61 621 </em></p>
<p type="title">Nytt alternativ i samisk på videregående skole</p>
<p>Sametinget har fastsatt reviderte læreplaner for samisk som førstespråk og samisk som andrespråk. Et hovedmål for revideringen har vært å tydeliggjøre de grunnleggende ferdighetene som er muntlige ferdigheter, å kunne lese, å kunne skrive, å kunne regne og digitale ferdigheter. Språkopplæringen er mer vektlagt og de samfunnsfaglige målene er tonet ned.</p>
<p>Læreplanen i samisk som førstespråk og i samisk som andrespråk er revidert. De reviderte planene skal tas i bruk fra skoleåret 2013/2014.</p>
<p><em type="bold">Samisk som førstespråk: </em></p>
<p>Den reviderte læreplanen legger vekt på utvikling av elevenes språkkunnskaper, slik at de kan bruke samisk både muntlig og skriftlig i ulike sammenhenger og på ulike arenaer. Læreplanen har fått tydeligere mål for utvikling av elevenes ordforråd og språkkompetanse og for kunnskaper og ferdigheter i tekstbygging, grammatikk og rettskrivning.</p>
<p><em type="bold">Samisk som andrespråk: </em></p>
<p>Det er viktig at språkplanen kan bidra til at flere velger samisk og oppnår en språkkompetanse som gjør elevene funksjonelt tospråklige. Læreplanen har fått tydeligere mål for språkinnlæring, og aktivt bruk av språket er vektlagt for å utvikle elevenes muntlige språk.</p>
<p>Den reviderte læreplanen i samisk som andrespråk er bedre tilpasset elever som begynner med samisk på videregående opplæring enn tidligere ved at det er innført et nytt alternativ, samisk 4. Det alternativet er for elever som ikke har hatt opplæring i samisk i grunnskolen og som ønsker å begynne med det på videregående skole.</p>
<p>Læreplan i samisk som førstespråk.docx</p>
<p>65,70 kB</p>
<p>Læreplan i samisk som andrespråk.docx</p>
<p>77,76 kB</p>
<p type="title">Urfolks selvbestemmelse er selvsagt</p>
<p>Samisk i skolen for samer er like selvsagt som nordmenns krav om opplæring i norsk i skolen. Urfolk har en selvsagt rett til å definere seg selv og til å slippe å forsvare sin eksistens, skriver sametingspresident Egil Olli i anledning den internasjonale urfolksdagen 9. august.</p>
<p>I begynnelsen av juni i år var 300 valgte delegater og flere hundre observatører fra verdens urfolk samlet til konferansen Áltá 2013 – i Alta. Der ble vi enige om en felles posisjon foran FNs verdenskonferanse om urfolk i New York høsten 2014. Sluttdokumentet taler et tydelig språk om at verdens urfolk har en felles, historisk visjon: Vi krever anerkjennelse, respekt og rettferdighet som folk og urfolk.</p>
<p>Kanskje vil det kreve Salomos visdom og tålmodighet. Men vi tror fortsatt på en utvikling til det bedre for alle folk. Nå mer enn noen gang. Det går framover, men fremdeles ligger mye arbeid foran oss.</p>
<p>Da FN tidligere på 1900-tallet vedtok og adopterte konvensjoner om menneskenes og folkenes (nasjonenes) rettigheter, ble det raskt klart at urfolkene ikke var omfattet av det samme vernet som andre folkeslag. Vi ble ikke anerkjent som folk, knapt nok som mennesker.</p>
<p>Omkring 400 millioner mennesker tilhører i dag et av verdens urfolk, basert på definisjonene i ILO-konvensjonen 169 om urfolk og stammefolk i selvstendige stater. Verdens urfolk lever under høyst ulike forhold og rammebetingelser. Likevel, våre likheter og vårt felles mål om anerkjennelse og fredelig sameksistens, samler oss.</p>
<p>På mange vis representerer ILO-konvensjonen nr. 169 og FNs erklæring om urfolks rettigheter det prinsipielle og folkerettslige rammeverket urfolkene trenger. Men det har allikevel vist seg å være en lang vei å gå fra prinsipper til praksis. Neste års FN-konferanse om urfolk handler nettopp om dette: Hvordan omsette folkerett og prinsipper til nasjonal praksis.</p>
<p>Da kommer vi ikke utenom prinsippet om selvbestemmelse. For urfolk er selvbestemmelse like viktig som for andre folk. Det handler ikke om løsrivelse eller statsdannelse, men om en grunnleggende rett for alle folk til selv å utøve myndighet og fatte beslutninger på eget folks vegne. Altså, avgjørende innflytelse i forhold til naturinngrep, ressursutnyttelse, språk, kultur og samfunnsliv.</p>
<p>Ja, virkelig selvbestemmelse for urfolk vil i de fleste tilfeller forutsette politiske, juridiske og økonomiske endringer i hvordan statene forholder seg til urfolk. Det vil endre forholdet mellom majoritet og urfolk, til det bedre. Våre krav er ikke eksklusive eller ekskluderende, og skiller seg ikke fra det andre folk oppfatter som selvsagte rettigheter. Vi anser samisk i skolen for samer som like selvsagt som nordmenns krav om opplæring i norsk i skolen. Urfolk har, som andre folk, en selvsagt rett til å definere seg selv og til å slippe å forsvare sin eksistens.</p>
<p>Anerkjennelse av urfolks rett til fortid, nåtid og framtid som folk, er et spørsmål om politisk vilje. Avtaler, internasjonale standarder og statenes urfolkspolitikk kan ikke fastsettes endelig og for all framtid. De må utformes kontinuerlig i samråd mellom statene og de urfolk de gjelder for – og for den tid og den virkelighet de skal gjelde innenfor.</p>
<p>Så når vi, verdens urfolk, krever likeverdig respekt av våre tradisjonelle kulturer, samfunn og næringer, må den også omfatte kulturtrekk og -ytringer, samfunnsformer og næringer vi ennå ikke har utviklet tradisjon for.</p>
<p>Vi anser dette som en selvsagt og innlysende rett for alle folk; å bli anerkjent som selvstendige folk og behandlet likeverdig. Dette er fullt mulig innenfor statenes rammer. Og dette er urfolkenes felles budskap til verden: Intet om oss – uten oss.</p>
<p>Egil Olli sametingspresident</p>
<p type="title">- Urfolk trenger vår anerkjennelse</p>
<p>I dag er en merkedag for 5000 ulike urfolksgrupper verden over. 9. august er FNs internasjonale urfolksdag. Dagen er også en dag for å vise solidaritet med urfolksgrupper som lever under vanskelige forhold.</p>
<p>Verdens urfolk utgjør over fem prosent av verdens befolkning, mer enn 370 millioner mennesker fordelt på drøyt 90 land. De fleste urfolk lever under vanskelige forhold, og mange opplever både undertrykking og forfølgelse.</p>
<p>- Verdens urfolk representerer et stort språklig og kulturelt mangfold som beriker oss. Dette markerer vi i dag, sier sameminister Rigmor Aasrud.</p>
<p>- Mange urfolk er utsatt for undertrykkelse og forfølgelse og trenger vår støtte og anerkjennelse. Regjeringen vil derfor fortsatt være en aktiv part i internasjonalt arbeid for dialog mellom stater og deres urfolksgrupper, sier Aasrud.</p>
<p>Neste år arrangerer FN en egen Verdenskonferanse for urfolk, den første der nasjonalstater og urfolk møtes for å drøfte forpliktelsene nasjonalstatene har overfor urfolk. For på en best mulig måte å forberede verdens urfolk til denne konferansen, var Sametinget vertskap for en internasjonal forberedende urfolkskonferanse i Alta i juni 2013. Dette resulterte i et sluttdokument som over 600 urfolksdelegater fra alle verdens urfolksregioner nå står bak. - Dette handler om internasjonal urfolkssolidaritet. Urfolk er minoriteter i nesten samtlige land, derfor er det uvurderlig viktig for Sametinget at urfolk så langt det lar seg gjøre taler med en felles stemme. Vårt globale felleskap er det som styrker oss, og denne dagen er en fin anledning til å sette lys på dette, sier sametingsråd Vibeke Larsen.</p>
<p>Verdens urfolksdag ble etablert i 1994, og 9. august er datoen for det første møtet i FNs arbeidsgruppe for verdens urfolk i 1982. Arbeidsgruppen var en del av prosessen som førte til at FNs generalforsamling vedtok FNs erklæring om urfolks rettigheter i 2007.</p>
<p>Samene har status som urfolk i Norge, og 9. august er samisk flaggdag.</p>
<p><em type="bold">Kontakt </em>Sametingsråd Vibeke Larsen, tel. +47 941 30 116 </p>
<p type="title">Samarbeider for en god fosterhjemsomsorg til beste for samiske barn</p>
<p>Sametinget gjennomførte det første møte med Norsk fosterhjemsforening den 20.08.2013. Møtet hadde som mål å rede grunnen for et samarbeid som setter fokus på god fosterhjemsomsorg for samiske barn.</p>
<p><em type="bold">- Forening er en landsomfattende frivillig organisasjon for fosterbarn, fosterforeldre og deres biologiske barn. Formål er å være pådriver for å øke kvaliteten på alle plan innenfor fosterhjemsomsorgen, noe som er i tråd med sametingets mål. Vi er spesielt opptatt av at tjenestetilbudet som ytes til barn og unge skal være likeverdig, sier sametingsråd Ellinor Marita Jåma. </em><em type="bold">Barnets rettigheter og behov </em></p>
<p><em type="bold">- Sametinget ser det som svært viktig at samiske barns rettigheter og behov ivaretas. Samiske barn møter et barnevern som ikke alltid er i stand til å ivareta deres rett til å vokse opp med sitt samiske språk og kultur, uttaler rådsmedlem Ellinor Marita Jåma. </em></p>
<p>Sametinget erfarer at samiske barns kultur og språk ikke alltid blir tilstrekkelig vektlagt ved valg av omsorgsformer, og dette kan gi noen konsekvenser for barnets videre liv.</p>
<p><em type="bold">- I verste fall kan et barn i en slik situasjon miste sitt språk og sin kulturelle tilhørighet. Dette ønsker vi å gjøre noe med. Når et barn for eksempel plasseres i fosterhjem, eller i barneverninstitusjon, må det tas tilstrekkelig hensyn til barnets kulturbakgrunn, og det må legges til rette for at barnet kan utvikle både språk og kultur, utdyper rådsmedlem Ellinor Marita Jåma. </em></p>
<p>Norsk fosterhjemsforeningen har i sitt arbeid erfart at det er lite fokus på samiske barns rettigheter som urfolksbarn innenfor barnevern og fosterhjemsarbeid. Fra Sametingets side er det ønskelig med et samarbeid om kulturell tilpassing av fosterhjemsarbeidet, og tilrettelegging for økt rekruttering av samiske fosterhjem.</p>
<p xml:lang="eng"><em type="bold">God fosterhjemsomsorg </em></p>
<p><em type="bold">- Rekruttering av fosterhjem med samisk språk og kulturbakgrunn må økes, og fosterhjemsomsorgen må være av høy kvalitet på alle plan. Vi er glad for at vi nå kan formalisere et samarbeid med Norsk fosterhjemsforening, og vi tror at foreningen vil være en god støttespiller for å bedre fosterhjemsomsorgen også for samisk barn, uttaler rådsmedlem Jåma. </em></p>
<p xml:lang="sme"><em type="bold">Kontaktperson: </em>Rådsmedlem Ellinor Marita Jåma, tlf. 916 13 460. </p>
<p type="title">Samiske barn og unges behov blir ikke ivaretatt</p>
<p><em type="bold">Sametingsråd Vibeke Larsen er kritisk til at regjeringen ikke ønsker å diskutere tiltak som skal hindre vold og seksuelle overgrep mot samiske barn og ungdom. –Det er viktig at samiske barns rettigheter i forhold til språk og kultur blir ivaretatt i slike strategier, sier sametingsråd Vibeke Larsen. Uten denne ivaretakelsen kan samiske barn og ungdom bli skadelidende </em></p>
<p>Sametingsrådet er opptatt av at samiske barn og ungdoms som opplever seksuelle overgrep og vold, skal få best mulig hjelp. Sametinget har derfor arbeidet over lengre tid med styrking av samisk språk og kulturkompetanse ved Barnehus, som har ansvaret for å avhøre barn og unge som har vært utsatt for seksuelle overgrep og vold. Vi har også innledet et samarbeid med Justisdepartementet om å øke kunnskapen om vold i nære relasjoner i det samiske samfunn.</p>
<p><em type="bold">-Det er derfor sterkt beklagelig at Sametingets ønske om å konsultere med Regjeringen om utarbeidelse av strategi om seksuelle overgrep og vold mot barn, ble avvist. Avslaget ble begrunnet med at dette ikke hadde særlig interesse for det samiske folk, sier rådsmedlem Vibeke Larsen. </em></p>
<p><em type="bold">-For Sametingets arbeid med samiske barns rettigheter, er dette et tilbakeslag. Vi er opptatt av at det skal være nulltoleranse for vold og seksuelle overgrep mot samiske barn, og vil være med i utarbeidelsen av sentrale strategier i saken, sier Larsen. </em></p>
<p>Det erBarne-, likestillings- og inkluderingsdepartementet, Helse- og omsorgsdepartementet, Justis- og beredskapsdepartementet og Kunnskapsdepartementet som har utarbeidet strategien.</p>
<p>Sametingsråd Vibeke Larsen har sendt et brev til statsråd Inga Marthe Thorkildsen for å synliggjøre behovene til samiske barn og ungdom i strategien.</p>
<p>For mer kontakt: Sametingsråd Vibeke Larsen, 941 30 116</p>
<p type="title">Fortsatt målrettet innsats for de samiske språkene</p>
<p>Fornyings-, administrasjons- og kirkedepartementet og Sametinget legger i dag fram den andre rapporten om gjennomføringen av Handlingsplan for samiske språk. Rapporten ligger på nettsidene regjeringen.no og samediggi.no.</p>
<p>De samiske språkene er i en positiv utvikling. Den samiske språkundersøkelsen fra 2012 viser at bruken av samisk språk øker blant lulesamisk og sørsamisk ungdom. Den viser også at det er stor interesse for å lære seg samisk språk blant voksne samer.</p>
<p>- Jeg er glad for at vi nå ser at arbeidet for og synliggjøringen av de samiske språkene bærer frukter. En fortsatt positiv utvikling krever målrettet innsats. Regjeringen vil derfor også i fortsettelsen samarbeide tett med Sametinget for å verne om og styrke de samiske språkene, sier Rigmor Aasrud.</p>
<p>Sametinget spiller en viktig rolle i arbeidet med å styrke og utvikle de samiske språkene. Det viktigste arbeidet skjer likevel i lokalsamfunnene. Mange ildsjeler arbeider utrettelig for å bevare og utvikle samisk språk.</p>
<p><em type="bold">- Sametingets hovedmål for utvikling av samisk språk er å øke antall språkbrukere og øke bruken av samisk språk. Rapporten viser at vi er på riktig vei, men at det fortsatt er behov for å styrke økonomisk og menneskelige ressurser for samisk språk. Dette er noe Sametinget fortsatt vil arbeidet for i dialog med regjeringen, sier sametingspresident Egil Olli. </em></p>
<p>Handlingsplan for samiske språk ble lagt frem i 2009. Målet med handlingsplanen er å få flere samiske språkbrukere. Målet skal nås ved å styrke innsatsen for de samiske språkene på ulike samfunnsområder, særlig innenfor opplæring og utdanning, offentlig tjeneste- og omsorgsyting og bruk og synliggjøring av samiske språk i offentlig sammenheng.</p>
<p><em type="bold">Kontakt </em>Sametingspresident Egil Olli, tel. +47 900 26 880 </p>
<p>---</p>
<p><em type="bold">Les rapporten: </em></p>
<list/><p type="title">Enighet om en ny næringsavtale for duodji for 2014</p>
<p><em type="bold">Det er oppnådd enighet om ny næringsavtale for duodji for 2014. Avtalen for 2014 er på 9,4 millioner kroner. Profilen er endret fra passive driftsstøtteordninger til mer utviklingsrettet duodji - en slik dreining er jeg veldig glad for, sier sametingsråd Marianne Balto. </em></p>
<p><em type="bold">-Jeg er fornøyd med at duodjiorganisasjonen er positive til å prioritere salgs- og markedsføringstiltak, sier sametingsråd Marianne Balto. Det kan åpne for nye markeder og nye produkter, sier Balto. </em></p>
<p>I 2014 har duodjiutøvere mulighet til å hospitere hos andre utøvere som har spesialkompetanse innenfor duodjiproduksjon. Sametingsrådet har i flere år prioritert kompetanseheving innenfor duodjinæringen.</p>
<p xml:lang="sme">Avtalepartene er Sametinget, Sámiid duodji og Duojáriid ealáhussearvi.</p>
<p>Kontaktperson: Sametingsråd Marianne Balto, tlf. 480 63358</p>
<p>Næringsavtale for duodji 2014.pdf</p>
<p>5,58 MB</p>
<p xml:lang="sme"><em type="bold">Bilde øverst: </em>Marit G. Graven (Duojáriid ealáhussearvvi jođiheaddji), Solveig Ballo (Fagleder Sametinget) og Elin Larsen (Sámiid duoji jođiheaddji. </p>
<p><em type="bold">Bilde høyre: </em>Sametingsråd Marianne Balto. </p>
<p type="title">Bjørnegraver på Spildra</p>
<p><em type="bold">Sametingets kulturminneavdeling og ekspert på dyrebein Elisabeth Iregren har fått nye interessante resultat fra befaring av bjørnegraver på Spildra i Kvænangen. </em></p>
<p>Sametinget har i høst gjort en gjennomgang av bjørnegraver på Spildra i Kvænangen.</p>
<p>Ekspert på dyrebein Elisabeth Iregren har sammen med to av Sametingets arkeologer vært på feltarbeid på øya Spildra. Hensikten med befaringen var å registrere og dokumentere kjente bjørnegraver som del av et skjøtselsarbeid.</p>
<p><em type="bold">Sjeldne kulturminner </em></p>
<p>Bjørnegraver er bjørnebein som er gravlagt etter at bjørnen er spist i et rituelt måltid. Dette er en sjelden samisk kulturminnetype. I Nord-Norge kjenner vi til omtrent 30 slike funn. Av disse finnes flere på øya Spildra i Kvænangen. Gravene ligger luftig og tørt plassert i små huler eller hellere i bergvegger.</p>
<p><em type="bold">-Bjørnesermonier har forekommet i hele det samiske bosettingsområdet før kristendommens inntreden. Daterte bjørnegraver viser at det har vært ritualer knyttet til bjørn gjennom lang tid, men de fleste ser ut til å være fra perioden år 1000-1300, forteller arkeolog ved Sametingets kulturminneseksjon Ingvild Larsen </em></p>
<p>Sermonier omkring bjørnekult er beskrevet i flere kilder fra 1600- og 1700-tallet. Her beskrives hvordan det ble holdt fest i flere dager hvor bjørnen ble slaktet på bestemte måter.</p>
<p>Kvinnene fikk ikke delta i jakten og deler av den påfølgende sermonien. Deres rolle var blandt annet å tygge bark fra older og spytte mennene i ansiktet når de kom hjem med kjøttet. Barken gjorde spyttet rødt som blodets farge.</p>
<p><em type="bold">-Sermoniene omkring gravlegging av bjørnebein kan ses på som en måte å forsone seg med bjørnene ved å gi tilbake bjørnens sjel, forteller Larsen. </em></p>
<p><em type="bold">Nye funn </em></p>
<p>Undersøkelsen av beinene viser at det ligger en bjørn i hver grav. I den ene av bjørnegravene kunne vi også se et blåskjell som trolig ble lagt som en gravgave til bjørnen. På en hodeskalle av bjørn er det tydelige merker etter et slag i bakhodet med døden til følge.</p>
<p><em type="bold">-Under befaringen kunne beineksperten også bekrefte at et beinfunn som ble gjort sist år er en til nå ukjent bjørnegrav, forteller Larsen. </em></p>
<p><em type="bold">Skilting og bevaring av kulturminner </em></p>
<p>Sametinget har forvaltningsansvar for skjøtsel og tilrettelegging av samiske kulturminner.</p>
<p><em type="bold">-Arbeidet som er gjort på Spildra er gjennomført fordi det er behov for å undersøke hvordan det står til med kulturminnene. I enkelte tilfeller kan det være nødvendig å sikre kulturminner mot slitasje, sier Larsen </em></p>
<p>Den samiske kulturhistorien på Spildra formidles i dag gjennom lokal guiding og kultursti.</p>
<p><em type="bold">-Sametinget synes dette er et viktig arbeid. Samtidig er det en forutsetning at ferdselen ikke påfører kulturminnene skade ved at folk tar med seg bein eller gjenstander, sier Larsen </em></p>
<p>På Spildra har Sametinget valgt at tilrettelegging og formidling skal være en del av skjøtselsarbeidet. Dette innbefatter blant annet opparbeiding av adkomst, merking av stier eller oppsett av skilt som forteller om kulturminnene. Prosjektet gjøres i samarbeid mellom lokalbefolkningen og forvaltningsmyndighetene.</p>
<p><em type="bold">Styrker kultur og indentitet </em></p>
<p><em type="bold">-Å synliggjøre samiske kulturminner er et viktig bidrag for å styrke samisk kultur og identitet. Dette skaper bevissthet om samisk historie, sier arkeolog ved Sametingets kulturminneseksjon Ingvild Larsen. </em></p>
<p><em type="bold">Riksantikvarens bevaringsprogram </em></p>
<p>I 2013 har Sametinget fått penger hos Riksantikvaren til å gjennomføre arbeid på Spildra. Dette som en del av Riksantikvarens Bevaringsprogram for utvalgte arkeologiske kulturminner 2010-2020 (BARK).</p>
<p>Programmets mål er at et representativt utvalg arkeologiske kulturminner og kulturmiljøer i hele landet skal sikres gjennom langsiktig skjøtsel og gjøres tilgjengelig for publikum innen 2020.</p>
<p>Sametinget har bidratt med oversikt over tilstanden på tilrettelagte samiske kulturminner, samt hvilke Sametinget ønsker å tilrettelegge. I arbeidet med prioriteringen har Sametinget vektlagt geografisk spredning, samt bredde og representativitet i kulturminnetype.</p>
<p><em type="bold">-Vi har valgt å fremme samisk historie i områder hvor den samiske tilstedeværelsen er mindre synlig, forteller Larsen. </em></p>
<p>Kulturminnene viser ulike spekter ved fortidig samisk næring, livsførsel og tro. Faste og midlertidige boplasser, fangstanlegg, graver, offersteder og sagnsteder inngår i de prioriterte prosjektene.</p>
<p><em type="bold">Les mer om Bark-programmet: </em>http://www.riksantikvaren.no/?module=Articles;action=Article.publicShow;ID=131665 </p>
<p type="title">Her er SPRs logo</p>
<p>Samisk Parlamentarisk Råd utlyste en logokonkurranse i 2011. Tidligere i år ble vinnerutkastet valgt ut. Det var Majjen Eira fra Karasjok som vant. På SPR sitt møte 2. oktober ble utformingen av logoen endelig godkjent.</p>
<p>Samisk parlamentarisk råd (SPR) er et samarbeidsorgan for sametingene i Finland, Norge og Sverige. Samiske organisasjoner i Russland er permanente deltakere i rådet, og de velges av Samerådet hvert fjerde år. SPR ønsket gjennom en logokonkurranse å finne sitt varemerke.</p>
<p>Majjen studerer fortiden samfunnsfag ved Universitetet i Tromsø og ble overrasket når vi tar kontakt med henne og formidler at hun har vunnet logokonkurransen.</p>
<p><em type="bold">- Jeg hadde nesten glemt at jeg var med i en slik konkurranse sier Majjen Eira. Det er så lenge siden jeg sendte inn forslaget. </em></p>
<p><em type="italic">Den svarte ringen symboliserer jordkloden. Grønn, rød, blå og gulfargen symboliserer Norge, Sverige, Finland og Russland, akkurat i de landene hvor samene bor. Trevinkelsymbolene viser at samene i disse landene retter nesene mot hverandre for å samarbeide, uavhengig av landegrensene for å forene samiske stemmer. Logoen er formet i samiske farger sier logovinneren i begrunnelsen for bidrag. </em></p>
<p type="title">Underskrev avtale</p>
<p>Tirsdag 8. oktober 2013 signerte sametingspresident Egil Olli og ordfører Jens Johan Hjort og samarbeidsavtalen mellom Sametinget og Tromsø kommune.</p>
<p>Samarbeidsavtalen har som intensjon å fremme ivaretakelse av samisk språk og kultur for den samiske befolkningen i Tromsø. Videre legger samarbeidsavtalen forholdene til rette for en mer åpne og tillitsfull dialog om samfunnsområder der Tromsø kommune og Sametinget kan ha glede og nytte av å snakke sammen.</p>
<p>Avtalen inneholder punkter om informasjon, språkopplæring, barn og unge, helse og sosialtjenester. I tillegg er Tromsø kommune og Sametinget enige om å tilrettelegge for en permanent samisk møteplass, og vil gjennom dialog komme fram til eier- og styringsform for tilbudet. Driftskostnadene knyttet til senteret skal deles etter egen fordelingsnøkkel, hvor Sametinget har tatt på seg hovedansvaret.</p>
<p><em type="bold">- Avtalen vi har jobbet frem er unik og den første i sitt slag. Det gleder meg at Tromsø blir den første bykommunen med en samarbeidsavtale med Sametinget, og vi ser fram til et tett samarbeid for å styrke og synliggjøre samisk språk og kultur, uttaler sametingspresident Egil Olli. </em></p>
<p>Tromsø kommune vil på bakgrunn av avtalen utarbeide en egen handlingsplan for samisk språk og kultur. Kommunens overordnede planer skal samtidig gjenspeile den samiske befolkningens rett til å ivareta og utvikle sin kultur, sitt språk og sitt samfunnsliv.</p>
<p>Partene skal også samarbeide om å utvikle tiltak, prosjekter og fritidsaktiviteter for barn og unge. Det skal i fellesskap utvikles en samisk kunnskapspakke til bruk i skolene i Tromsø, og det er et uttalt mål å øke andelen elever med samisk opplæring.</p>
<p>Avtalen inneholder i tillegg punkter for å ivareta relevant informasjonsbehov i den samiske befolkningen i Tromsø, om samiskspråklige tilbud, stipend og tilskuddsordninger.</p>
<p><em type="bold">- Dette er en av de viktigste dager i min ordførergjerning. I dag har jeg med ærbødighet og stolthet ikledd meg den kofte Tromsøs samiske befolkning i sin tid ga til sin ordfører. Jeg vil rette en særskilt takk til samer i Tromsø og Sametinget for å ha møtt tilbakeslag med et åpent og konstruktivt ønske om å bidra til forsoning og fremskritt. Signeringen av denne historiske avtale utgjør en milepæl i samarbeidet mellom Sametinget og Tromsø kommune. Sammen skal vi arbeide for det samiske språk og den samiske kultur. Sammen har vi lagt grunnlaget for at Tromsøs samiske befolkning og Tromsøs øvrige befolkning skal leve side om side i gjensidig respekt og tillit til hverandre, sier Jens Johan Hjort. </em></p>
<p xml:lang="sme">Sámedikki ja Romssa suohkana gaskasaš ovttasbargošiehtadus – Samarbeidsavtale mellom Sametinget og Tromsø kommune (2013).pdf</p>
<p>2,31 MB</p>
<p type="title">Gratulerer Ole Mathis Hetta med Karl Evang-prisen</p>
<p>Sametingspresident Aili Keskitalo berømmer og gratulerer Ole Mathis Hetta for sin årelange innsats for folkehelsen i det samiske samfunnet. Hetta mottok i dag den prestisjetunge Karl Evang-prisen.</p>
<p>- Ole Mathis Hetta har vist ureddhet og målbevissthet i alt sitt helsearbeid. Han føyer seg inn på listen av fremtredne og samfunnsengasjerte personer som har mottatt prisen tidligere. Hetta har et brennende engasjement for hvordan helsetjenester til samiske pasienter bør være, sier sametingspresident Aili Keskitalo.</p>
<p>Keskitalo understreker at Hetta gjennom hele sin karriere har vært en pådriver for at samiske og andre pasienter nasjonalt og internasjonalt skal få en likeverdig helsetjeneste. Han har brukt sin tid på å påvirke, informere og undervise både beslutningstakere og fagfolk om hva som er viktig i møte med samiske pasienter. Karl Evang-prisen tildeles personer som har gjort en særlig innsats for å fremme folkehelse, rettstrygghet og opplysningsarbeid om helsepolitiske spørsmål.</p>
<p>- Det sier en god del om Ole Mathis Hetta når han i sin takketale i dag prinsipielt understreker avstanden mellom det han selv står for, og det samfunns- og menneskesynet Karl Evang representerte i sin tid. Det illustrerer hvordan Hettas menneskesyn og engasjement er fundamentert i verdens urfolkskulturer og andre med kulturelle utfordringer i forhold til folkehelsespørsmål, sier Keskitalo.</p>
<p>Ole Mathis Hetta er født i Kautokeino i 1946. Han er i dag seniorrådgiver i Helsedirektoratet, utdannet lege fra Universitetet i Bergen. Hetta har blant annet vært distriktslege i Karasjok, fylkeslege i Rogaland og har i en rekke år arbeidet med folkehelsespørsmål for urfolk i Norge, New Zealand og i Afrika.</p>
<p xml:lang="sme"><em type="bold">Kontakt </em>Sametingspresident Aili Keskitalo, tel. +47 971 29 305 </p>
</body></document>
