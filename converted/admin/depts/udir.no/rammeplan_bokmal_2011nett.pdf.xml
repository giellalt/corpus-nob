<document xml:lang="nob" id="no_id">
  <header>
    <title/>
    <genre code="admin"/>
    <author>
      <unknown/>
    </author>
    <wordcount>13499</wordcount>
    <conversion_status type="standard"/>
    <availability>
      <free/>
    </availability>
    <submitter name="Kevin Brubeck Unhammer" email="unhammer@fsfe.org"/>
    <multilingual/>
    <origFileName>http://www.udir.no/globalassets/upload/barnehage/rammeplan/rammeplan_bokmal_2011nett.pdf</origFileName>
    <parallel_text xml:lang="eng" location="framework_plan_for_the_content_and_tasks_of_kindergartens_2011_rammeplan_engelsk.pdf"/>
    <parallel_text xml:lang="nno" location="rammeplan_nynorsk_nett2011.pdf"/>
    <parallel_text xml:lang="sme" location="rammeplan_nordsamisk.pdf"/>
    <metadata>
      <uncomplete/>
    </metadata>
    <version>XSLtemplate $Revision$; file-specific xsl  Revision; common.xsl  $Revision: 154948 $; </version>
  </header>
  <body>
    <p xml:lang="vep">
      <em type="bold">RAMMEPLAN  </em>
    </p>
    <p>
      <em type="bold">for barnehagens innhold </em>
    </p>
    <p><em type="bold">og oppgaver</em> </p>
    <p><em type="bold">Innledning 4</em> </p>
    <p xml:lang="isl">
      <em type="bold">DEL 1 BarnEhagEns samfunnsmanDat </em>
    </p>
    <p>
      <em type="bold">KapIttEL 1 Barnehagens formål, verdigrunnlag og oppgaver </em>
    </p>
    <p><em type="bold">1.1 </em>Barnehagens verdigrunnlag <em type="bold">1.2  </em>Barnehager med særlig formål <em type="bold">1.3  </em>Danning gjennom omsorg, lek og læring <em type="bold">1.4  </em>Barn og barndom <em type="bold">1.5  </em>Barns medvirkning <em type="bold">1.6 </em>  Samarbeid med barnas hjem <em type="bold">1.7  </em>Barnehagen som pedagogisk virksomhet <em type="bold">1.8  </em>Fysisk miljø som fremmer alle barns utvikling <em type="bold">1.9  </em>Inkluderende fellesskap med plass til det enkelte barn <em type="bold">1.10  </em>Barnehager for samiske barn </p>
    <p><em type="bold">DEL 2 BarnEhagEns InnhoLD 27</em> </p>
    <p>
      <em type="bold">KapIttEL 2 omsorg, lek og læring </em>
    </p>
    <p><em type="bold">2.1  </em>Omsorg 29 <em type="bold">2.2  </em>Lek 31 <em type="bold">2.3  </em>Læring 32 <em type="bold">2.4  </em>Sosial kompetanse <em type="bold">2.5  </em>Språklig kompetanse <em type="bold">2.6  </em>Barnehagen som kulturarena <em type="bold">KapIttEL 3 fagområdene 38</em> </p>
    <p><em type="bold">3.1  </em>Kommunikasjon, språk og tekst <em type="bold">3.2  </em>Kropp, bevegelse og helse <em type="bold">3.3  </em>Kunst, kultur og kreativitet <em type="bold">3.4  </em>Natur, miljø og teknikk <em type="bold">3.5  </em>Etikk, religion og filosofi <em type="bold">3.6  </em>Nærmiljø og samfunn <em type="bold">3.7  </em>Antall, rom og form </p>
    <p><em type="bold">DEL 3</em> <em type="bold">pLanLEggIng og samarBEID </em></p>
    <p>
      <em type="bold">KapIttEL 4 planlegging, dokumentasjon og vurdering </em>
    </p>
    <p><em type="bold">4.1  </em>Planlegging 53 <em type="bold">4.2  </em>Dokumentasjon som grunnlag for refleksjon og læring <em type="bold">4.3  </em>Vurdering av barnehagens arbeid </p>
    <p xml:lang="nno"><em type="bold">KapIttEL 5 samarbeid 58</em> </p>
    <p><em type="bold">5.1  </em>Grunnskolen 59 <em type="bold">5.2  </em>Barneverntjenesten 60 <em type="bold">5.3  </em>Helsestasjonen 60 <em type="bold">5.4  </em>Den pedagogisk-psykologiske tjenesten <em type="bold">5.5  </em>Utdanningsinstitusjoner 61 <em type="bold">5.6  </em>Sametinget 61 <em type="bold">5.7  </em>Andre samarbeidsparter <em type="bold">Fastsatt av Kunnskapsdepartementet 1. mars 2006 med hjemmel i lov 17. juni 2005 nr. 64 om barnehager (barnehageloven) § 2 syvende ledd. Endret ved forskrift 10 jan 2011 nr. 51</em> </p>
    <p><em type="bold">Innledning</em> </p>
    <p>Stortinget har i lov 17. juni 2005 nr. 64 om barnehager (barnehageloven) fastsatt overordnede bestemmelser om barnehagens formål og innhold, jf. §§ 1, 1a, 2 og 3. Kunnskapsdepartementet har 1. mars 2006 med hjemmel i § 2 i loven fastsatt forskrift om rammeplan for barnehagens innhold og oppgaver. Rammeplanen gir retningslinjer for barnehagens verdigrunnlag, innhold og oppgaver. Alle barnehager skal bygge sin virksomhet på verdigrunnlaget og innholdet som er fastsatt i barnehageloven og på internasjonale konvensjoner som Norge har sluttet seg til, blant annet ILO-konvensjon nr. 169 om urbefolkninger og FNs barnekonvensjon. Barnekonvensjonen ble vedtatt av FN i 1989, ratifisert av Norge i 1991 og inkorporert i norsk lov i 2003. Ved alle handlinger som angår barn som foretas av myndigheter og organisasjoner, skal barnets beste være et grunnleggende hensyn. Staten skal sikre at de institusjoner og tjenester som har ansvaret for omsorgen eller beskyttelsen av barn, har den standard som er fastsatt, særlig med hensyn til sikkerhet, helse, personalets antall og kvalifikasjoner samt kvalifisert tilsyn. Barnekonvensjonen vektlegger barns rett til å uttrykke seg.  Målet med rammeplanen er å gi styrer, pedagogiske ledere og det øvrige personalet en forpliktende ramme for planlegging, gjennomføring og vurdering av barnehagens virksomhet. Rammeplanen gir også informasjon til foreldre, eier og tilsynsmyndighet.</p>
    <p>Rammeplanen retter seg derfor mot</p>
    <p type="listitem">•  barnehagens personale, som et redskap for planlegging,</p>
    <p>dokumentasjon og vurdering</p>
    <p type="listitem">•  foreldre/foresatte, for å gi innsikt i barnehagens virksomhet</p>
    <p>og mulighet til medvirkning og medbestemmelse i henhold  til barnehageloven § 4</p>
    <p type="listitem">•  barnehageeiere, som kan fastsette retningslinjer for lokal</p>
    <p>tilpasning av rammeplanen (§ 2) og som har ansvar for at den enkelte barnehage har de nødvendige rammebetingelsene</p>
    <p type="listitem" xml:lang="nno">•  kommunen, som har ansvar for å føre tilsyn med at alle</p>
    <p>barnehagene i kommunen driver en tilfredsstillende pedagogisk virksomhet i samsvar med lov og forskrifter (§16).</p>
    <p>Rammeplan for barnehagens innhold og oppgaver redegjør for barnehagens samfunnsmandat. Samarbeidet med barnas hjem skal ligge til grunn for virksomheten. Barnehagens innhold skal bygge på et helhetlig læringssyn, hvor omsorg og lek, læring og danning er sentrale deler. I tillegg er sosial og språklig kompetanse og sju fagområder viktige deler av barnehagens læringsmiljø jf. kapittel 3.  Planen framhever betydningen av voksnes holdninger, kunnskaper og ferdigheter til å møte, forstå og oppdra barn til aktiv deltakelse i et demokratisk samfunn. Planen har både et her- og nå- og et framtidsperspektiv. Rammeplanen understreker barnehagens særegenhet som pedagogisk  virksomhet. En konkretisering av den enkelte barnehages arbeid skal  nedfelles i årsplanen, som fastsettes av barnehagens samarbeidsutvalg.  Rammeplanen skal tilpasses varierte driftsformer og lokale forhold  og rammebetingelser. Det er ønskelig at kommunen og de private eierne samarbeider om retningslinjene for lokal tilpasning.</p>
    <p><em type="bold">DEL 1 Barnehagens samfunnsmandat</em> </p>
    <p><em type="bold">Barnehagen skal i samarbeid og forståelse med hjemmet ivareta barnas behov for omsorg og lek, og fremme læring og danning som grunnlag for allsidig utvikling. Barnehagen skal bygge på grunnleggende verdier i kristen og humanistisk arv og tradisjon, slik som respekt for menneskeverdet og naturen, på åndsfrihet, nestekjærlighet, tilgivelse, likeverd og solidaritet, verdier om kommer til uttrykk i ulike religioner og livssyn og som er forankret i menneskerettighetene.</em> </p>
    <p>
      <em type="bold">Barna skal få utfolde skaperglede, undring og utforskertrang. De skal lære å ta vare på seg selv, hverandre og naturen. Barna skal utvikle grunnleggende kunnskaper og ferdigheter. De skal ha rett til medvirkning tilpasset alder og forutsetninger. </em>
    </p>
    <p>
      <em type="bold">Barnehagen skal møte barna med tillit og respekt, og anerkjenne barndommens egenverdi. Den skal bidra til trivsel og glede i lek og læring, og være et utfordrende og trygt sted for fellesskap og vennskap. Barnehagen skal fremme demokrati og likestilling og motarbeide alle former for diskriminering.     </em>
    </p>
    <p><em type="bold">(Barnehageloven § 1 Formål)</em> </p>
    <p xml:lang="isl"><em type="bold">Barnehagens samfunnsmandat</em> </p>
    <p>Formålsbestemmelsen fastsetter hva som er barnehagens samfunnsmandat og hvilket verdigrunnlag barnehagen skal bygge på. Sammen med innholdsbestemmelsen i barnehageloven § 2 gir rammeplanen  nærmere regler for hva et barnehagetilbud skal inneholde.   Barnehagens samfunnsmandat er, i samarbeid og forståelse med hjemmet, å ivareta barnas behov for omsorg og lek, og fremme læring og danning som grunnlag for allsidig utvikling. Barnehagen skal tilby barn under opplæringspliktig alder et omsorgs- og læringsmiljø som er til barns beste.   Barnehagen skal støtte og ta hensyn til det enkelte barn, samtidig som hensynet til fellesskapet ivaretas. Barnehagen skal sikre barn under opplæringspliktig alder et oppvekstmiljø som både gir utfordringer som er tilpasset barnets alder og funksjonsnivå og trygghet mot fysiske og psykiske skadevirkninger. Barnehagen skal styrke barns muligheter for læring og aktiv deltakelse i et fellesskap med jevnaldrende. Barnehagen skal ha de fysiske, sosiale og kulturelle kvaliteter som til enhver tid er i samsvar med eksisterende kunnskap og innsikt om barndom og barns behov. Barnehagen skal ha en helsefremmende og en forebyggende funksjon og bidra til å utjevne sosiale forskjeller. Barnehagen har en samfunnsoppgave i tidlig forebygging av diskriminering og mobbing.   Det norske samfunnet består i tillegg til majoritetsbefolkningen av det samiske urfolket, de nasjonale minoritetene og minoritetene med innvandrerbakgrunn. Geografisk mobilitet og en økende internasjonalisering har medført at det norske samfunnet er langt mer sammensatt enn tidligere. Det er derfor mange måter å være norsk på. Det kulturelle mangfoldet skal gjenspeiles i barnehagen. Sosiale, etniske, kulturelle, religiøse, språklige og økonomiske forskjeller i befolkningen medfører at barn kommer til barnehagen med ulike erfaringer. Barnehagen skal støtte barn ut fra deres egne kulturelle og individuelle forutsetninger.</p>
    <p xml:lang="vep"><em type="bold">KapIttEl 1</em> </p>
    <p><em type="bold">Barnehagens formål, verdigrunnlag og oppgaver</em> <em type="bold">Barnehagen skal i samarbeid og forståelse med hjemmet ivareta barnas behov for omsorg og lek, og fremme læring og danning som grunnlag for allsidig utvikling. Barnehagen skal bygge på grunnleggende verdier i kristen og humanistisk arv og tradisjon, slik som respekt for menneskeverdet og naturen, på åndsfrihet, nestekjærlighet, tilgivelse, likeverd og solidaritet, verdier som kommer til uttrykk i ulike religioner og livssyn og som er forankret i menneskerettighetene. </em></p>
    <p><em type="bold">(Barnehageloven § 1 Formål, 1. ledd)</em> </p>
    <p xml:lang="deu"><em type="bold">1.1 Barnehagens verdigrunnlag</em> </p>
    <p>Barnehagens formål er å ivareta barnas behov for omsorg og lek, og fremme læring og danning som grunnlag for allsidig utvikling, i samarbeid og forståelse med barnas hjem.   Barnehagen skal formidle grunnleggende verdier som fellesskap, omsorg og medansvar og representere et miljø som bygger opp om respekt for menneske- verd og retten til å være forskjellige. Menneskelig likeverd, åndsfrihet, nestekjærlighet, tilgivelse og solidaritet er sentrale samfunnsverdier som skal legges til grunn for omsorg, danning, lek og læring i barnehagen.   I Norge har den kristne og humanistiske tradisjon hatt historisk og kulturell innvirkning på samfunnsutviklingen. Kristen og humanistisk som begrepspar understreker at dette er retninger som historisk både har utfylt og korrigert hverandre. Norge er blitt et flerkulturelt samfunn, der religiøst mangfold blir stadig mer tydelig. Ved å synliggjøre religioner og livssyn i formålet, anerkjennes både at religioner og livssyn har en plass i det offentlige rom og at det er plass for en åndelig dimensjon i barnehagen. En slik plass må brukes som utgangs-punkt for dialog, åndsfrihet og respekt for mangfold, ikke for å uttrykke et religiøst eller verdimessig hegemoni. Skal barnehagens verdigrunnlag kunne ha legitimitet for alle som likeverdige individer, må det være mulig for barn, foreldre og ansatte med ulik religiøs og livssynsmessig tilhørighet å slutte seg til verdigrunnlaget.    Barnehagens verdiformidling skal praktiseres i overensstemmelse med menneskerettskonvensjoner som Norge er bundet av. Internasjonale konvensjoner og norsk lov vektlegger både foreldrenes rett til å oppdra barn i henhold til sin religion eller sitt livssyn og barns rett til å bli kjent med samfunnet de vokser opp i. Internasjonale bestemmelser og norsk lovgivning gir beskyttelse mot religiøs og kulturell diskriminering.    <em type="italic">Menneskeverdet </em>er grunnlaget for de andre verdiene. Menneskeverdet kommer til uttrykk i innledningen og første artikkel i menneskerettighets<em type="italic">Åndsfrihet</em> er en forutsetning for alle kulturinstitusjoner i samfunnet. Barnehagen  er en av dem. Både i samfunnet som helhet og i den enkelte institusjon må hvert individ møtes med respekt for sine ideologiske og religiøse overbevisn<em type="italic">Nestekjærlighet</em>, <em type="italic">tilgivelse</em>, <em type="italic">likeverd</em> og <em type="italic">solidaritet</em> er grunnleggende for forholdet mellom mennesker.   Likestilling mellom kjønnene skal gjenspeiles i barnehagens pedagogikk. Barnehagen skal oppdra barn til å møte og skape et likestilt samfunn. Barneerklæringen og er en grunnleggende verdi i de fleste religioner og livssyn. inger. hagen skal bygge sin virksomhet på prinsippet om likestilling mellom kjønn. Gutter og jenter skal ha like muligheter til å bli sett og hørt og oppmuntres til å delta i felleskap i alle aktiviteter i barnehagen. Personalet må reflektere over sine egne holdninger til og samfunnets forventninger til gutter og jenter. Det er viktig å fremme forvalteransvaret overfor natur og kultur og ansvaret for menneskers liv og helse allerede i barnehagen. Forståelse for en bærekraftig utvikling skal fremmes i dagliglivet. Respekten for liv er grunnleggende.   Nestekjærlighet, solidaritet, toleranse og respekt skal være grunnleggende verdier i barnehagen. I barnehagen er det av stor betydning at barna får oppleve varme og kjærlighet. I barnegruppen kan de utvikle solidaritet med andre barn. Innlevelse i andre menneskers situasjon vil bidra til medmenneskelighet, solidaritet og toleranse. I et globalt perspektiv er det av stor betydning at barn utvikler nestekjærlighet og solidariske holdninger. Barnehagen skal legge grunnlag for livslang læring og aktiv deltakelse i et demokratisk samfunn i nær forståelse og samarbeid med barna hjem.   Den etiske veiledning barnehagen gir, må ta hensyn til barnas alder og det enkelte hjems kulturelle, religiøse og verdimessige tilknytning. Det er avgjørende å legge arbeidet til rette for en felles forståelse for det som skjer i barnehagen. Barnehagen skal lære barna om verdier forankret i kristen og humanistisk arv og tradisjon. Opplæring til tro er hjemmets ansvar. Barnehagen må påse at barna ikke kommer i lojalitetskonflikt mellom hjemmet og barnehagen. Det enkelte barns og de enkelte foreldres integritet skal respekteres.  Personalet har som rollemodeller et særlig ansvar for at barnehagens verdigrunnlag etterleves i praksis. Refleksjoner over egne verdier og  handlinger skal inngå i personalets pedagogiske drøftinger. Barnehagen må systematisk vurdere om egen praksis og barnehagens kultur bidrar til å fremme verdiene som skal ligge til grunn for barnehagens virksomhet. </p>
    <p xml:lang="dan">
      <em type="bold">1.2 Barnehager med særlig formål </em>
    </p>
    <p><em type="bold">Eiere av private barnehager kan i vedtektene bestemme at verdiene i loven § 1 ikke skal forankres i den kristne og humanistiske arv og tradisjon. private barnehager og barnehager eiet eller drevet av menigheter innen Den norske kirke kan i vedtektene fastsette særlige bestemmelser om  tros- eller livssynsformål.</em> </p>
    <p><em type="bold">(Barnehageloven § 1a, Særlig formål)</em> </p>
    <p>Alle barnehager er forpliktet til å oppfylle barnehagelovens formål§ 1.  Barnehageloven § 1 a Særlig formål gir private barnehager adgang til å bestemme at verdiene i formålsbestemmelsen ikke skal forankres i kristen og humanistisk arv og tradisjon. Slik åpnes det for at den enkelte barnehage kan ha en innfallsvinkel til formålsbestemmelsen som samsvarer med religiøs og filosofisk overbevisning. Bestemmelsen gir også private barnehager og barnehager eiet eller drevet av menigheter innen Den norske kirke adgang til å fastsette særlige bestemmelser om livssynsformål. Eier gis anledning til å fastsette bestemmelser som et supplement til de grunnleggende verdiene i formålsbestemmelsen. Det er ikke adgang til å unnta seg verdiene i formålsbestemmelsen og deres forankring i menneskerettighetene. Bestemmelser om særlig formål skal fastsettes i vedtektene. For de barnehagene som fastsetter særlige bestemmelser om livssynsformål, skal det framgå av vedtektene hva disse innebærer. Dette vil virke klargjørende overfor foreldre/foresatte, barnehagens personale, tilsynsmyndigheten og andre. Foreldre som søker om opptak i barnehager med særskilte bestemmelser om livssynsformål, har rett til informasjon om barnehagens verdigrunnlag. De har også samme mulighet som foreldre i andre barnehager til å være med å drøfte praktiseringen av bestemmelsene.  Barnehager med særlige bestemmelser om livssynsformål er forpliktet av barnehagelovens øvrige bestemmelser, rammeplanen og regelverket for øvrig.</p>
    <p><em type="bold">1.3 Danning gjennom omsorg, lek og læring</em> </p>
    <p><em type="bold">Barnehagen skal i samarbeid og forståelse med hjemmet ivareta barnas behov for omsorg og lek, og fremme læring og danning som grunnlag for allsidig utvikling. Barnehagen skal bygge på grunnleggende verdier i kristen og humanistisk arv og tradisjon, slik som respekt for menneskeverdet og naturen, på åndsfrihet, nestekjærlighet, tilgivelse, likeverd og solidaritet, verdier om kommer til uttrykk i ulike religioner og livssyn og som er forankret i menneskerettighetene.</em> </p>
    <p><em type="bold">(Barnehageloven § 1 Formål, 1. ledd)</em> </p>
    <p>Barnehagen som pedagogisk virksomhet har sin egenart og sine tradisjoner som må ivaretas. Anerkjennelse av barndommens egenverdi står sentralt i denne tradisjonen. Den helhetlige og integrerte tilnærmingen som karakteriserer barnehagens virksomhet, ivaretas i formålet blant annet gjennom begrepene <em type="italic">omsorg</em>,<em type="italic"> lek</em>, <em type="italic">læring</em> og <em type="italic">danning</em>.  I barnehagen er gjensidige samhandlingsprosesser med barn og voksne i lek og læring og hensynet til hverandre forutsetninger for barnets danning. Danning er en livslang prosess som blant annet handler om å utvikle evne til å reflektere over egne handlinger og væremåter. Danning skjer i samspill med omgivelsene og med andre og er en forutsetning for meningsdanning, kritikk og demokrati. Danning i barnehagen skal forankres i verdiene i formålet. Gjennom gode danningsprosesser settes barn i stand til å håndtere livet ved at de utvikler evnen til å forholde seg prøvende og nysgjerrig til omverdenen og til å se seg selv som et verdifullt medlem av et større fellesskap. Danning er mer enn utvikling, mer enn læring, mer enn omsorg, mer enn oppdragelse og mer enn sosialisering. Samtidig rommer danning alt dette. Barn må få utfordringer, muligheter til å utvikle kunnskaper og ferdigheter og støtte for å handle omsorgsfullt og gjøre etisk begrunnede valg. Gjennom danning legges grunnlaget for barnets allsidige utvikling.  Barn har rett til omsorg og nærhet. For barnehagen er det en primær- oppgave å gi omsorg og nærhet og sørge for at barna ut fra alder og individuelle forutsetninger blir møtt med lydhørhet, innlevelse og vilje til samspill. Barnehagen skal gi rom for barns utøvelse av empati og omsorg  i hverdagen.   Barn kan uttrykke seg på mange måter i lek, og leken har en selvskreven og viktig plass i barnehagen. Barnehagen skal bidra til den gode barndommen ved å gi alle barn muligheter for lek. Leken har betydning for barns trivsel og som en grunnleggende livs- og læringsform. I barnehagen skal barna få oppleve lek både som egenverdi og som grunnlag for læring og allsidig utvikling.   Læring skal foregå i det daglige samspillet med andre mennesker og med miljøet og være nært sammenvevd med omsorg, lek og danning. De fleste barn har barnehageerfaring før de begynner på skolen. Det er derfor viktig å sørge for helhet og sammenheng i omsorgs- og læringstilbudet. Barnehagen skal være retningsgivende for den brede kompetansen det enkelte barn senere skal videreutvikle i opplæringen. Samtidig skal barnet selv ha mulighet for å søke erfaringer og opplevelser alene og i samspill med andre. Gjennom utforsking og samtale skaffer barn seg kunnskap og innsikt på mange områder. </p>
    <p><em type="bold">1.4 Barn og barndom</em> </p>
    <p><em type="bold">Barna skal få utfolde skaperglede, undring og utforskertrang. De skal lære å ta vare på seg selv, hverandre og naturen. Barna skal utvikle grunnleggende kunnskaper og ferdigheter.   De skal ha rett til medvirkning tilpasset alder og forutsetninger.</em> </p>
    <p><em type="bold">Barnehagen skal møte barna med tillit og respekt, og anerkjenne barndommens egenverdi. Den skal bidra til trivsel og glede i lek og læring, og være et utfordrende og trygt sted for fellesskap og vennskap. Barnehagen skal fremme demokrati og likestilling og motarbeide alle former for diskriminering.</em> </p>
    <p><em type="bold">(Barnehageloven § 1 Formål, 2. og 3. ledd)</em> </p>
    <p>Rammeplanen tar utgangspunkt i et helhetssyn på barn. Barns utvikling ses som et dynamisk og tett sammenvevd samspill mellom deres fysiske og mentale forutsetninger og miljøet de vokser opp i. Barn er sosiale aktører som selv bidrar til egen og andres læring. Samspill med andre mennesker er avgjørende for barns utvikling og læring.   Barndommen er en livsfase med egenverdi i likhet med alle andre faser i menneskets livsløp. Et av barndommens særpreg er samspill i lek, der  initiativ, fantasi og engasjement vil kunne finne sted. Barn skal få undre seg og stille spørsmål, søke opplevelser og gjøre erfaringer på egne læringsarenaer. Barnehagen skal gi rom for barns ulike perspektiver og opplevelsesverdener.</p>
    <p>I nære samspill med omgivelsene skal de får være aktive på alle områder. Omsorg, danning, lek og læring i småbarnsalderen former barns holdninger, verdier og tillit til seg selv og andre mennesker og deres motivasjon for læring senere i livet. Med formuleringen <span type="quote">«å lære å ta vare på seg selv, naturen og hverandre»</span> menes at barn skal gis anledning til å utvikle forståelsen for og viktigheten av å ta vare på seg selv, å vise omsorg for andre og å ta vare  på naturen. Disse holdningene og ferdighetene er en viktig del av barnas danningsprosess. Barn får grunnleggende og relevant kunnskap og innsikt og utvikler ferdigheter gjennom dagliglivets hendelser i samvær, lek og strukturerte aktiviteter. Gjennom læringsprosesser blir barn kjent med og forstår i stadig økende grad den fysiske og sosiale verden, samtidig som de også gjenskaper og nyskaper kulturene de er en del av. Barnehagen må tilby alle barn et rikt, variert, stimulerende og utfordrende læringsmiljø, uansett alder, kjønn, funksjonsnivå, sosial og kulturell bakgrunn. Dette betyr at omsorgen og aktivitetstilbudet må tilpasses hvert enkelt barn og den aktuelle barnegruppen.   Barn påvirker sine omgivelser gjennom aktiviteter og væremåter. Hvordan barn opplever møte med andre, vil påvirke barns oppfatninger av seg selv. Personalet må møte barn på en måte som formidler respekt og aksept, tillit og tiltro. Synet på barn og barndom vil ha konsekvenser for hvordan personalet forstår barns medvirkning. Å forstå barns ulike uttrykk er av stor betydning.   For barn som opplever egen barndom vanskelig og konfliktfylt, må barnehagen være sitt ansvar bevisst ved å tilrettelegge for kompenserende tiltak. Tverrfaglig samarbeid med andre hjelpeinstanser vil være viktig.</p>
    <p><em type="bold">1.5 Barns medvirkning</em> </p>
    <p><em type="bold">De (barna) skal ha rett til medvirkning tilpasset alder og forutsetninger.</em> </p>
    <p><em type="bold">(Barnehageloven § 1 Formål, 2. ledd)</em> </p>
    <p><em type="bold">Barn i barnehagen har rett til å gi uttrykk for sitt syn på barnehagens daglige virksomhet. Barn skal jevnlig få mulighet til aktiv deltakelse i planlegging og vurdering av barnehagens virksomhet. Barnets synspunkter skal tillegges vekt i samsvar   med dets alder og modenhet.</em> </p>
    <p><em type="bold">(Barnehageloven § 3 Barns rett til medvirkning)</em> </p>
    <p>Prinsippet om barns rett til medvirkning er slått fast i barnehagelovens formålsbestemmelse og utdypet i barnehageloven § 3. FNs barnekonvensjon vektlegger at barn har rett til å si sin mening i alt som vedrører det, og barns meninger skal tillegges vekt. Barn har rett til å uttrykke seg og få innflytelse på alle sider ved sitt liv i barnehagen. Hvor omfattende medvirkningen vil være, og hvordan retten til medvirkning praktiseres, vil være avhengig av barns alder og funksjonsnivå. Barn må både få oppleve tilknytning og  fellesskap og kjenne at de kan utøve sin selvbestemmelse og uttrykke egne intensjoner. Barn må støttes til å leve seg inn i andres situasjon og til å ta hensyn til andre.  Både kroppslig og språklig gir barn uttrykk for hvordan de har det. De yngste barna formidler sine synspunkter ved kroppsholdninger, mimikk og andre følelsesmessige uttrykk. Barns følelsesmessige uttrykk skal bli tatt på alvor. Barn må støttes til å undre seg og stille spørsmål. De må oppmuntres aktivt til å gi uttrykk for sine tanker og meninger og møte anerkjennelse for sine uttrykk. Der hvor barns selvfølelse krenkes, ligger kimen til hensynsløshet, mobbing og manglende empati.  Barnehagen må ta utgangspunkt i barns egne uttrykksmåter. Personalet må lytte og prøve å tolke deres kroppsspråk og være observante i forhold til deres handlinger, estetiske uttrykk og etter hvert også deres verbale språk. Barnehagen må gi rom for ulike barns ulike perspektiv og vise respekt for deres intensjoner og opplevelsesverden. Barns rett til ytringsfrihet skal ivaretas, og deres medvirkning må integreres i arbeidet med barnehagens innholdsområder. Å ta barns medvirkning på alvor forutsetter god kommunikasjon mellom barna og personalet og mellom personalet og foreldrene.  Barns rett til medvirkning krever tid og rom for å lytte og samtale. Den pedagogiske virksomheten må organiseres og planlegges slik at det gis tid og rom for barns medvirkning. Slik kan barn bli motiverte til å påvirke sin egen hverdag i barnehagen. Barn må erfare tydelige og ansvarsfulle voksne som tar hensyn til hele gruppen.</p>
    <p><em type="bold">1.6 samarbeid med barnas hjem</em> </p>
    <p>
      <em type="bold">Barnehagen skal i samarbeid og forståelse med hjemmet ivareta barnas behov for omsorg og lek, og fremme læring og danning som grunnlag for allsidig utvikling.   </em>
    </p>
    <p><em type="bold">(Barnehageloven § 1 Formål, 1. ledd)</em> </p>
    <p><em type="bold">For å sikre samarbeidet med barnas hjem, skal hver barnehage ha et foreldreråd og et samarbeidsutvalg.</em> </p>
    <p xml:lang="nno"><em type="bold">(Barnehageloven § 4 Foreldreråd og samarbeidsutvalg)</em> </p>
    <p>Betegnelsen <em type="italic">hjemmet </em>betyr her både foreldre og eventuelt andre foresatte.    Det er foreldrene som har ansvaret for barns oppdragelse og danning. Dette prinsippet er nedfelt i barnekonvensjonen og i barneloven 8. april 1981 nr. 7. Barnehagen representerer et  kompletterende miljø til hjemmet.  Barnehagen må vise respekt for ulike familieformer.    To begrep i loven, <em type="italic">forståelse</em> og<em type="italic"> samarbeid</em>, dekker ulike sider ved kontakten mellom barnehagen og foreldrene. Med forståelse menes gjensidig respekt og anerkjennelse for  hverandres ansvar og oppgaver i forhold til  barnet. Med samarbeid menes regelmessig kontakt  der informasjon og begrunnelser utveksles. Spørsmål knyttet til barnets trivsel og utvikling og  barnehagens pedagogiske virksomhet skal drøftes. Samarbeidet skal gi mulighet til å bygge en  nødvendig, gjensidig forståelse for de dilemmaer som kan oppstå når hensynet til et enkelt  barn må ses i forhold til barnegruppen. Personalet må arbeide for å finne balanse mellom  respekt for foreldrenes prioriteringer og å ivareta barns rettigheter og grunnleggende  fellesverdier som barnehagen er forpliktet på.    Foreldre og barnehagens personale har et felles ansvar for barns trivsel og utvikling. Det  daglige samarbeidet mellom hjem og barnehage må bygge på gjensidig åpenhet og tillit.  Foreldre må kunne stole på at de kan ta opp det som opptar dem i forhold til barnet og  barnehagen, selv om det skulle innebære kritikk. Foreldrene må gjøres kjent med personalets  generelle taushetsplikt og spesielle opplysningsplikt i forhold til barneverntjenesten.  Både foreldre og personale må forholde seg til at barnehagen har et samfunnsmandat og  verdigrunnlag som det er personalets oppgave å forvalte. Personalet har ansvar for å gi  foreldrene nødvendig informasjon om og begrunnelse for barnehagens virksomhet og invitere  foreldrene til medvirkning. Foreldre må kunne være trygge på at barna deres blir sett og  respektert og får delta i et fellesskap som gjør dem godt. Barnehagen må være lydhør for  foreldrenes forventninger og ønsker både som enkelt- personer og gruppe. Praktiseringen av  barnehagens verdigrunnlag bør derfor drøftes jevnlig i foreldreråd og samarbeidsutvalg. Det  er av særlig betydning at det skapes gjensidig forståelse og trygghet mellom barnehagen og  hjemmene på dette området.    Barnehagen har en viktig oppgave som møtested for barn og småbarnsforeldre og som  kulturformidler. I møte med foreldre med minoritetsspråklig bakgrunn har barnehagen et  spesielt ansvar for at foreldrene har mulighet til å forstå og gjøre seg forstått i barnehagen.  Å møte foreldre fra ulike kulturer, både innen det norske samfunnet og fra andre land, krever  respekt, lydhørhet og innsikt. Dette forutsetter at personalet er bevisste og tydelige i egen yrkesrolle og trygge på egen kompetanse.    Foreldre kan ha behov for hjelp og veiledning i oppdragelsesspørsmål. Det kan i enkelte  tilfeller være riktig å søke ekstern hjelp og veiledning i arbeidet med barn og familier i  vanskelige situasjoner. Foreldrene må bli informert om ulike hjelpeinstanser i kommunen, jf.  kapittel 5.     Foreldrene sikres medvirkning på barnehagens samlede virksomhet  gjennom deltakelse i  foreldreråd og samarbeidsutvalg. </p>
    <p><em type="bold">1.7 Barnehagen som pedagogisk virksomhet</em> </p>
    <p><em type="bold">Barnehagen skal møte barna med tillit og respekt, og anerkjenne barndommens egenverdi. Den skal bidra til trivsel og glede i lek og læring, og være et utfordrende og trygt sted for fellesskap og vennskap. Barnehagen skal fremme demokrati  og likestilling og motarbeide alle former for diskriminering.</em> </p>
    <p><em type="bold">(Barnehageloven § 1 Formål, 3. ledd)</em> </p>
    <p>
      <em type="bold">Barnehagen skal være en pedagogisk virksomhet. </em>
    </p>
    <p><em type="bold">(Barnehageloven § 2 Barnehagens innhold, 1. ledd)</em> </p>
    <p>Barnehagen har en viktig rolle som oppvekst- og læringsarena for barn under  opplæringspliktig alder. Barnehagen skal støtte barns utvikling ut fra deres egne  forutsetninger og gi det enkelte barn og barnegruppen utfordringer. Den skal gi et individuelt  tilpasset og likeverdig tilbud og bidra til en meningsfull oppvekst uansett funksjonsnivå,  bosted, sosial, kulturell og etnisk bakgrunn. Barnehagen som pedagogisk virksomhet har sin  egenart og sine tradisjoner som må ivaretas, samtidig som barnehagen ses i sammenheng med  skolens virksomhet. Å se omsorg og danning, lek, hverdagsaktiviteter og læring i  sammenheng er et særtrekk ved norsk barnehagetradisjon. Barnehagen er en kulturskaper og  har en viktig rolle som kulturformidler.     En av barnehagens viktigste oppgaver er å gi barna omsorg og nærhet og legge forholdene til rette for allsidig utvikling. Både kroppslig og språklig gir barn uttrykk for hvordan de har det.  Hvordan barn opplever møte med andre, vil påvirke barnas oppfatning av seg selv. Det er  derfor viktig å understreke at barn må møtes med tillit og respekt. Å bli tatt på alvor er viktig  som motivasjon for læring og som grunnlag for å utvikle tillit både til seg selv og andre.  Leken står sentralt i barns trivsel og utfoldelse, og samspill i lek er viktig for en allsidig  utvikling. Barnehagen må gi rom for barns  initiativ, fantasi og undring. Som pedagogisk  virksomhet skal barnehagen legge til rette for at barna blir kjent med verden rundt seg.    Samspill med andre er avgjørende for barns utvikling. Fellesskapet i barnehagen er derfor  viktig som læringsarena, og vennskap blir grunnleggende for et godt fellesskap. Barnehagen  skal legge til rette for at barna kan danne vennskap. Det skal ikke være rom for noen former for diskriminering eller krenkende ord og handlinger i barnehagens virksomhet. Av respekt  for både fellesskapet og det enkelte individ må dette gjenspeiles i det daglige arbeidet og i alle  sammenhenger der barnehagen er ansvarlig. Likestilling mellom kjønnene skal gjenspeiles i  barnehagens pedagogikk. Personalet må reflektere over sine egne holdninger til og samfunnets forventninger til gutter og jenter.    Barnehagen skal ha en pedagogisk ledelse. Styrer og pedagogisk leder har et særlig ansvar for planlegging, gjennomføring, vurdering og utvikling av barnehagens oppgaver og innhold. De  er også ansvarlige for å veilede det øvrige personalet slik at alle får en felles forståelse av  barnehagens ansvar og oppgaver. Styrers oppgave innebærer å sørge for at de enkelte  medarbeidere får ta i bruk sin kompetanse.    Som pedagogisk samfunnsinstitusjon må barnehagen være i endring og utvikling. Barnehagen skal være en lærende organisasjon slik at den er rustet til å møte nye krav og utfordringer. Kvalitetsutvikling i barnehagen innebærer en stadig utvikling av personalets kompetanse.</p>
    <p><em type="bold">1.8 fysisk miljø som fremmer alle barns utvikling</em> </p>
    <p><em type="bold">Den (barnehagen) skal bidra til trivsel og glede i lek og læring,  og være et utfordrende og trygt sted for fellesskap og vennskap.</em> </p>
    <p><em type="bold">(Barnehageloven § 1 Formål, 3. ledd, annet punktum)</em> </p>
    <p><em type="bold"> Barnehagen skal gi barn muligheter for lek, livsutfoldelse og meningsfylte opplevelser og aktiviteter.</em> </p>
    <p><em type="bold">(Barnehageloven § 2 Barnehagens innhold, 2. ledd)</em> </p>
    <p>Barnehagen skal ha arealer og utstyr nok til lek og varierte aktiviteter som fremmer  bevegelsesglede, gir allsidig bevegelseserfaring, sanseerfaring og mulighet for læring og  mestring. Veksling mellom lek, læring, konsentrasjon og utfoldelse er grunnleggende for  fysisk og psykisk velvære. Utforming av det fysiske miljøet ute og inne gir viktige rammebetingelser for barns trivsel, opplevelser og læring. Barnehagen må se de fysiske rammene for barns læringsmiljø som en helhet. Naturområder og nærmiljø gir også mulighet  for opplevelser og utfordringer.    Barnehagens fysiske miljø skal utformes slik at alle barn får gode muligheter for å delta aktivt i lek og andre aktiviteter. I tilretteleggingen av det fysiske miljøet må det tas hensyn til at barn i ulike aldre og med ulikt  ferdighetsnivå skal bruke de samme arealene. Barn i  småbarnsalderen har stort behov for tumleplass ute og inne og for ro og konsentrasjon. Utformingen må ta hensyn til at barn har behov for å danne grupper og at det foregår ulike  aktiviteter på samme tid. Tilgjengelige leker og materiell i et oversiktlig miljø skaper  grunnlag for barns lek og aktiviteter og for organisering av ulike læringssituasjoner.    Ved planlegging av barnehagens utforming må det tas hensyn til  samfunnets mål om  nedbygging av funksjonshemmende barrierer. Planlegging, lokalisering og bygging av nye  barnehager bør være basert på prinsipper om universell utforming. Det betyr at produkter,  byggverk og uteområder skal utformes på en slik måte at alle mennesker skal kunne bruke  dem på en likestilt måte så langt det er mulig uten spesielle tilpasninger eller hjelpemidler.</p>
    <p><em type="bold">1.9 Inkluderende fellesskap med plass til det enkelte barn</em> </p>
    <p><em type="bold">Barnehagen skal møte barna med tillit og respekt, og anerkjenne barndommens egenverdi. Den skal bidra til trivsel og glede i lek og læring, og være et utfordrende og trygt sted for fellesskap og vennskap. Barnehagen skal fremme demokrati og likestilling og motarbeide alle former   for diskriminering.</em> </p>
    <p><em type="bold">(Barnehageloven § 1 Formål, 3. ledd)</em> </p>
    <p><em type="bold">Barnehagen skal ta hensyn til barnas alder, funksjonsnivå, kjønn, sosiale, etniske og kulturelle bakgrunn, herunder samiske barns språk og kultur.</em> </p>
    <p><em type="bold">(Barnehageloven § 2 Barnehagens innhold, 3. ledd)</em> </p>
    <p>Barn under opplæringspliktig alder er ikke en ensartet gruppe, og barn møter barnehagen med  ulike forutsetninger. Likeverdige barnehagetilbud av god kvalitet krever derfor individuell  tilrettelegging av tilbudet og lokal tilpasning av innholdet.    Barnehagens innhold skal utformes slik at det kan oppleves meningsfullt for det enkelte barn og gruppen. Barnehagens omsorgs- og læringsmiljø skal fremme barns trivsel, livsglede,  mestring og følelse av egenverd. Barnehagen må gi det enkelte barnet støtte og utfordringer ut  fra egne forutsetninger og bidra til et meningsfullt liv i fellesskap med andre barn og voksne.      Personalet har ansvar for at alle barn, uansett funksjonsnivå, alder, kjønn og familiebakgrunn får oppleve at de selv og alle i gruppen er betydningsfulle personer for fellesskapet. Barnehagen skal være et miljø hvor ulike individer og ulike kulturelle ytringer møtes i respekt for det som er forskjellig. Å belyse ulikhetene og det som er felles kan gi grunnlag for  forståelse og innsikt. Et møte med noe som er forskjellig fra ens eget, gir muligheter for å  utvikle en positiv nysgjerrighet overfor menneskers og kulturers likheter og ulikheter.  Barnehagens innhold må formidles på en måte som gjør at ulike barn kan ta del på ulike  måter, ut fra egne interesser, kompetanser og utviklingsnivå.    Barnehagen har et særlig ansvar for å forebygge vansker og å oppdage barn med særskilte  behov. For disse barna kan det være aktuelt å gi et spesielt tilrettelagt tilbud. Tilretteleggingen  kan gjelde både sosiale, pedagogiske og/ eller fysiske forhold i barnehagen. Foreldre og  eventuelt støtteapparat rundt barna er viktige samarbeidsparter for barnehagen, jf. kapittel 5.     Barnehagens dagligliv skal preges av samvær som innebærer at personalet lytter, støtter og  utfordrer barn. Barnehagen skal fremme positive handlinger som motvirker avvisning,  mobbing og vold. Personalet må medvirke til at hvert enkelt barns individualitet og behov for  selvutfoldelse kan skje i  trygghet og innenfor fellesskapets normer og regler.</p>
    <p><em type="bold">1.10 Barnehager for samiske barn</em> </p>
    <p>
      <em type="bold">Barnehagen skal ta hensyn til barnas alder, funksjonsnivå, kjønn, sosiale, etniske og kulturelle bakgrunn, herunder samiske barns språk og kultur. </em>
    </p>
    <p><em type="bold">(Barnehageloven § 2 Barnehagens innhold, 3. ledd)</em> </p>
    <p><em type="bold">Kommunen har ansvaret for at barnehagetilbudet til samiske barn i samiske distrikt bygger på samisk språk og kultur. I øvrige kommuner skal forholdene legges til rette for at samiske barn kan sikre og utvikle sitt språk og sin kultur.</em> </p>
    <p><em type="bold">(Barnehageloven § 8 Kommunens ansvar)</em> </p>
    <p>Norge har, med bakgrunn i urfolkets særskilte rettigheter, en særlig forpliktelse til å ivareta  samiske barns og foreldres interesser, jf. ILO-konvensjon nr. 169 om urbefolkninger. Samiske  barn trenger støtte til å bevare og utvikle sitt språk og sin kultur uavhengig av hvor i landet de  bor. Barnehager for samiske barn i samiske distrikt skal være en integrert del av det samiske  samfunn og synliggjøre mangfoldet, frodigheten og variasjonene i det samiske samfunnet. De  skal ha vedtektsfestet at barnehagen har som formål å styrke barns  identitet som samer ved å  bruke samisk språk og å formidle samisk kultur, levesett og samfunnsforhold. Sentrale  elementer fra samisk barneoppdragelse bør ivaretas både i arbeidsmåter og i hverdagslivet.  Barnehagens tilbud må organiseres slik at barn tas med i ulike arbeidsprosesser og får delta i  kulturell og sosial virksomhet. Det er en forutsetning at personalet kan samisk.    I barnehager som har samiske barn utenfor de samiske distriktene, har foreldre og barn rett til å forvente at barnehagens personale har kjennskap til og legger vekt på at også den samiske  kulturen skal være en del av barnehagens innhold.</p>
    <p><em type="bold">DEL 2 Barnehagens innhold</em> </p>
    <p>Barnehagens innhold skal være allsidig og variert, og utformes slik at hvert enkelt barn får opplevelser og erfaringer som støtte for sin utvikling av kunnskaper, ferdigheter og holdninger. Samtidig skal innholdet støtte språklig og sosial kompetanse gjennom felles opplevelser og samvær. Barn bør få oppleve at digitale verktøy kan være en kilde til lek, kommunikasjon og innhenting av kunnskap. Barnehagens arbeidsmåter og innhold må ses i sammenheng. Arbeidsformene må støtte barns nysgjerrighet, kreativitet og vitebegjær. Personalet må være lydhøre for barns undring og kunnskaps- søking. Barn skal ha stor frihet til valg av aktiviteter. Å finne den riktige balansen mellom barneinitierte og voksenledete aktiviteter er en utfordring.  Barnehagen skal se omsorg og danning, lek, læring, sosial kompetanse og språklig kompetanse i sammenheng. Barnehagen skal være en kulturarena hvor barnet er medskaper av egen kultur. Alt dette er en del av innholdet i barnehagen og må ses som del av en sammenvevd og kompleks helhet.  For å lette barnehagens planlegging av et variert og allsidig pedagogisk tilbud, er barnehagens innhold delt inn i sju fagområder som er sentrale for opplevelse, utforskning og læring. Fagområdene er i stor grad de samme som barn senere møter som fag i skolen. Gode opplevelser, erfaringer og læring innenfor disse områdene i barnehagen vil kunne gi barn et positivt forhold til fagene og motivasjon for å lære mer.</p>
    <p xml:lang="vep"><em type="bold">KapIttEl 2</em> </p>
    <p><em type="bold">Omsorg, lek og læring</em> Barnehagen skal gi barn troen på seg selv og andre. Barns  aktivitet, engasjement og deltakelse i barnehagens fellesskap  gir barn kunnskap om seg selv i forhold til andre. Ved å bli  kjent med det som er forskjellig blir barnet bevisst seg selv og sin personlighet.  Å respektereforskjellighet er en del av barnehagens verdigrunnlag.   Barns undring over handlinger og holdninger i møte med hverandre  legger grunnlaget for en kritisk refleksjon om seg selv i samfunnet. Hensynet til hverandre og gjensidige samhandlingsprosesser i lek og læring er forutsetning for barns danning. Å møte barns spørsmål og undring på en yrkesetisk forsvarlig måte legger grunnen for barnets medvirkning. Barn må få støtte og veiledning på handlinger og holdninger. Danning og medvirkning kan ses som gjensidige prosesser. Slik kan barn få et positivt forhold til seg selv og egen læringsprosess. De kan utvikle respekt og forståelse for det som er annerledes. Alle barn har krav på å bli møtt som den de er. Personalet skal hjelpe barna til å forstå at egne handlinger kan gå ut over andre. Ikke alle handlinger er akseptable. </p>
    <p xml:lang="nno">
      <em type="bold">2.1 omsorg  </em>
    </p>
    <p><em type="bold">Barnehagen skal i samarbeid og forståelse med hjemmet ivareta barnas behov for omsorg og lek, og fremme læring   og danning som grunnlag for allsidig utvikling.</em> </p>
    <p><em type="bold">(Barnehageloven § 1 Formål, 1. ledd, første punktum)</em> </p>
    <p>Barn har rett til omsorg og skal møtes med omsorg. Barnehagens personale har en yrkesetisk forpliktelse til å handle omsorgsfullt overfor alle barn i barnehagen. Omsorgsforpliktelsen stiller krav til personalet om oppmerksomhet og åpenhet overfor det unike hos hvert enkelt barn og det unike i situasjonen og i gruppen.</p>
    <p>En omsorgsfull relasjon er preget av lydhørhet, nærhet, innlevelse og evne og vilje til samspill. Omsorg skal prege alle situasjoner i hverdagslivet og komme til uttrykk når barn leker og lærer, i stell, måltider og påkledning. Omsorg har verdi i seg selv. Omsorg er nært knyttet til oppdragelse, helse og trygghet, og er samtidig en viktig forutsetning for barns utvikling, læring og danning. Det ligger mye omsorg i å gi barn varierte utfordringer og rom for meningsfylte aktiviteter. Barnehagen skal tilby barn et miljø preget av glede, humor, kreativitet og omtanke for fellesskapet. God omsorg styrker barns forutsetninger for å utvikle tillit til seg selv og andre, gode relasjoner og til gradvis å ta større ansvar for seg selv og fellesskapet.   Omsorg i barnehagen handler både om relasjonen mellom personalet og barna og om barnas omsorg for hverandre. Å gi barn mulighet til å gi hverandre og ta imot omsorg er grunnlaget for utvikling av sosial kompetanse, og er et viktig bidrag i et livslangt læringsperspektiv.   I danning inngår oppdragelse som en prosess der voksne både leder og veileder neste generasjon. Gjennom oppdragelse og danning videreføres, endres og forhandles det om verdier, normer, tanker og uttrykks- og handlingsmåter. Personalet skal veilede barn i deres veksling mellom samfunnets normer og sosiale krav og egen væremåte. Barn må få hjelp til å oppfatte hvilke rammer som er akseptable i samvær med andre. Oppdragelse og danning må skje i nær forståelse og samarbeid med barnas hjem. Personalet i barnehagen må kunne begrunne verdimessige standpunkter knyttet til  oppdragelse og danning både overfor seg selv og foreldrene.   Barnehagelivet består av komplekse samspill mellom mennesker. Omsorg handler om en gjensidighet i samspillet. Barn skal møtes på en omsorgsfull måte. Dette krever et ansvarsbevisst personale som er nærværende og  engasjerte i det enkelte barns trivsel og utvikling.   Personalet har et særlig ansvar for at barn som opplever omsorgssvikt i hjemmet kan få oppleve trygghet og stabilitet i barnehagen. Barnehagen og barnevernet skal samarbeide om å gi disse barna et godt tilbud, jf. kapittel 5.   Danning skal skje i tråd med barnehagens verdigrunnlag og legge grunnlaget for barns mulighet til aktiv deltakelse i et demokratisk samfunn. Barn skal både tilpasse seg og oppmuntres til å forholde seg selvstendig og kritisk til normer og ulike former for påvirkning.</p>
    <p xml:lang="est"><em type="bold">2.2 Lek</em> </p>
    <p><em type="bold">Barnehagen skal i samarbeid og forståelse med hjemmet ivareta barnas behov for omsorg og lek, og fremme læring og danning som grunnlag for allsidig utvikling.</em> </p>
    <p><em type="bold">(Barnehageloven § 1 Formål, 1. ledd, første punktum)</em> </p>
    <p><em type="bold">Barnehagen skal gi barn muligheter for lek, livsutfoldelse og meningsfylte opplevelser og aktiviteter.</em> </p>
    <p><em type="bold">(Barnehageloven § 2 Barnehagens innhold, 2. ledd) </em>Leken skal ha en framtredende plass i barns liv i barnehagen. Leken har egenverdi og er en viktig side ved barnekulturen. Leken er et allment menneskelig fenomen der barn har høy kompetanse og engasjement. Den er en grunnleggende livs- og læringsform som barn kan uttrykke seg gjennom. </p>
    <p>Leken har mange uttrykksformer og kan føre til forståelse og vennskap på tvers av alder og språklig og kulturell ulikhet. I et lekefellesskap legges grunnlag for barns vennskap med hverandre. Å få delta i lek og få venner er grunnlaget for barns trivsel og meningsskaping i barnehagen. I samhandling med hverandre legges grunnlaget for læring og sosial kompetanse. På den andre siden kan makt og utestenging i leken hindre vennskap og gode relasjoner.   Barn lærer og utvikler en sammensatt kompetanse gjennom leken. Ved å late som, går barn inn i sin egen forestillingsverden, tar andres perspektiv og gir form til tanker og følelser. Gjennom utforsking og samtale om verden og fenomener skaffer de seg kunnskap og innsikt på mange områder. Lek med den fysiske verden både ute og inne innebærer utforsking og bearbeiding av inntrykk.   Leken er en del av barnekulturen og gjenspeiler forhold i barns oppvekstmiljø og i samfunnet generelt. I leken overføres også barnekulturelle tradisjoner fra eldre til yngre barn. Lek, estetiske aktiviteter, humor og kreativitet er fenomener som har tilknytning til hverandre. Små barns lek er tett forbundet med deres særegne humor. Hos de yngste barna har humoren først og fremst en kroppslig basis og utvikles vesentlig gjennom samhandling barna imellom. Barn leker med utgangspunkt i sin nysgjerrighet, sine evner og forutsetninger.   Utelek og uteaktivitet er en viktig del av barnekulturen som må tas vare på, uavhengig av geografiske og klimatiske forhold. Barna bør få impulser og inspirasjon til leken gjennom opplevelser i nærmiljøet.  Barnehagen skal legge fysisk og organisatorisk til rette for variert lek. Barnehagens innhold bør inspirere til fantasi, skaperglede og livsutfoldelse. Personalet må være tilgjengelige for barn ved å støtte, inspirere og oppmuntre barna i deres lek. Dette vil også danne grunnlag for å sikre at alle barn får gode erfaringer og en opplevelse av å mestre samspillet med andre barn i lek. Barn som ikke deltar i lek, holdes utenfor eller ødelegger andres lek må gis særskilt oppfølging.</p>
    <p xml:lang="dan"><em type="bold">2.3 Læring</em> </p>
    <p><em type="bold">Barna skal få utfolde skaperglede, undring og utforskertrang. De skal lære å ta vare på seg selv, hverandre og naturen. Barna skal utvikle grunnleggende kunnskaper og ferdigheter. De skal ha rett til medvirkning tilpasset alder og forutsetninger.</em> </p>
    <p><em type="bold">(Barnehageloven § 1 Formål, 2. ledd)</em> <em type="bold">Barnehagen skal støtte barns nysgjerrighet, kreativitet og vitebegjær og gi utfordringer med utgangspunkt i barnets interesser, kunnskaper og ferdigheter.</em> </p>
    <p><em type="bold">(Barnehageloven § 2 Barnehagens innhold, 5. ledd)</em> </p>
    <p>Barnehagen skal støtte barns nysgjerrighet, kreativitet, vitebegjær og lærelyst og bidra til et godt grunnlag for livslang læring og danning. Læring foregår i det daglige samspillet med andre mennesker og med miljøet, og er nært sammenvevd med lek, omsorg og danning . Barn kan lære gjennom alt de opplever og erfarer på alle områder. Barns undring må møtes på en utfordrende og utforskende måte slik at dette danner grunnlaget for et aktivt og utviklende læringsmiljø i barnehagen. Barns egne interesser og spørsmål bør danne grunnlaget for læringsprosesser og temaer i barnehagen. Hvordan personalet møter barns uttrykk gjennom kropp, språk, følelser og sosiale relasjoner har betydning for deres læring. Vennskap og tilrettelegging for gode relasjoner i barnehagen er forutsetning for god læring og opplevelse av glede og mestring.  Læring om seg selv, om andre mennesker, om samspill og om den fysiske verden omkring er prosesser som er med på å skape mening i barns liv. Barnehagen skal styrke barns læring i formelle og uformelle lærings- situasjoner. De formelle situasjonene er planlagt og ledet av personalet. Uformelle læringssituasjoner er nærmere knyttet til hverdagsaktiviteter og her-og nå-situasjoner, i lek, oppdragelse og annen samhandling. Det er ikke hensiktsmessig å trekke et klart skille mellom formelle og uformelle læringssituasjoner. Begge har en pedagogisk hensikt. De sju fagområdene  må knyttes til både formelle og uformelle læringssituasjoner.  Personalet i barnehagen må ha et aktivt forhold til barns lærings- prosesser. Noen barn oppsøker stadig læringssituasjoner selv. De utforsker  og eksperimenterer, søker nye utfordringer og spør personalet når det er  noe de lurer på. De kommuniserer sin nysgjerrighet og sitt vitebegjær. Andre barn oppsøker sjeldnere nye situasjoner og kommuniserer i mindre grad sine interesser. Personalet må dele av sin kunnskap, utvise engasjement og oppfinnsomhet for å vekke interesse hos disse barna. Ved å ta utgangspunkt i barns interesser kan personalet sammen med barn undersøke, stille spørsmål og sammen finne svar som barn kan være tilfredse med. Formidling av aktuell og relevant kunnskap legger grunnlaget for nye spørsmål og søken etter viten.  Læring vil være preget av kvaliteten i samspillet mellom barn og  personale. Personalet skal vektlegge en anerkjennende væremåte i forhold til barns læring. Støtte og utfordring gjennom varierte opplevelser, kunnskaper og materialer kan fremme læring. Tidlige opplevelser og erfaringer påvirker selvoppfatningen. Derfor blir personalets handlinger og holdninger i møte med barns læringserfaringer avgjørende.</p>
    <p><em type="bold">2.4 sosial kompetanse</em> </p>
    <p><em type="bold">Barnehagen skal møte barna med tillit og respekt, og anerkjenne barndommens egenverdi. Den skal bidra til trivsel og glede i lek og læring, og være et utfordrende og trygt sted for fellesskap og vennskap. Barnehagen skal fremme demokrati og likestilling og motarbeide alle former for diskriminering.</em> </p>
    <p><em type="bold">(Barnehageloven § 1 Formål, 3. ledd)</em> </p>
    <p><em type="bold">Barnehagen skal formidle verdier og kultur, gi rom for barns egen kulturskaping og bidra til at alle barn får oppleve glede og mestring i et sosialt og kulturelt fellesskap.</em> </p>
    <p><em type="bold">(Barnehageloven § 2 Barnehagens innhold, 4. ledd)</em> </p>
    <p>Tidlige erfaringer med jevnaldrende har stor betydning for barns samspillsferdigheter og gjør barnehagen til en viktig arena for sosial utvikling, læring og etablering av vennskap. Alle barn i barnehagen, uansett alder, kjønn, etnisk bakgrunn og funksjonsnivå, må få likeverdige muligheter til å delta i meningsfylte aktiviteter i et fellesskap med jevnaldrende. Danning i barnehagen  har som mål at barn skal utvikle selvstendighet og trygghet på seg selv som individ og egen personlige og kulturelle identitet.  Sosial kompetanse handler om å kunne samhandle positivt med andre i ulike situasjoner. Denne kompetansen uttrykkes og tilegnes av barn i samspill med hverandre og med voksne. Den gjenspeiles i barns evne til å ta initiativ og til å opprettholde vennskap. Forståelse for sosiale forhold og prosesser og mestring av sosiale ferdigheter krever erfaring med og deltakelse i fellesskapet. Sosial kompetanse utvikles kontinuerlig gjennom handlinger og opplevelser. Dette skjer i alle situasjoner i løpet av dagen. Alle barn må få varierte  samspillserfaringer. Barnehagens hverdag bør være preget av gode følelsesmessige opplevelser. Glede, humor og estetiske opplevelser må være  kjennetegn ved barns tilværelse i barnehagen. I omsorg, lek og læring vil barns sosiale kompetanse både bli uttrykt og bekreftet ved at de viser evne til å leve seg inn i andres situasjon og viser medfølelse. Barn kan tidlig vise at de bryr seg om hverandre, løser konflikter og tar andres perspektiv.  De kan ta hensyn og vise omsorg. Dette skjer både gjennom kroppslige og språklige handlinger. De må få trening i å medvirke til positive former for samhandling. Opplevelser av egenverd og mestring, lek med jevnaldrende og tilhørighet i et positivt fellesskap skal prege barnehagen.  Barnehagen skal bidra til at barn utvikler trygghet på og stolthet over egen tilhørighet og respekt for andres kulturelle verdier og ytringer. Barn blir utfordret gjennom samhandling til å kunne mestre balansen mellom selvhevdelse og å se andres behov. Sosial kompetanse er vesentlig for å  motvirke utvikling av problematferd som diskriminering og mobbing. Barnehagen har en samfunnsoppgave i tidlig forebygging på dette området.  Barnehagen skal arbeide kontinuerlig med å støtte og fremme enkeltbarns og barnegruppens sosiale ferdigheter. Personalet er rollemodeller og bidrar gjennom egen væremåte til barns læring av sosiale ferdigheter. Et aktivt og tydelig personale er nødvendig for å skape et varmt og inkluderende sosialt miljø. Anerkjennende og støttende relasjoner er et grunnlag for utvikling av sosial kompetanse.</p>
    <p><em type="bold">2.5 språklig kompetanse</em> </p>
    <p>Småbarnsalderen er den grunnleggende perioden for utvikling av språk.  Samhandling gjennom kroppsspråk og lek med lyder er en vesentlig del av det lille barnets måte å nærme seg andre mennesker på. At voksne oppfatter  og bekrefter barns uttrykk og samtidig setter ord på deres inntrykk og opplevelser, er av avgjørende betydning for videre utvikling av talespråket. Språket er personlig og identitetsdannende og nært knyttet til følelser. Morsmålet er viktig for opplevelse av egen identitet og mestring på mange områder. Et godt utviklet morsmål er en grunnleggende forutsetning for den videre språklige utviklingen, også når det gjelder skriftspråk og leseforståelse.  Barnehagen må sørge for at alle barn får varierte og positive erfaringer med å bruke språket som kommunikasjonsmiddel, som redskap for tenkning og som uttrykk for egne tanker og følelser. Alle barn må få et rikt og variert språkmiljø i barnehagen. Noen barn har sen språkutvikling eller andre  språkproblemer. De må få tidlig og god hjelp.  Felles opplevelser og aktiviteter gir unik mulighet for kommunikasjon mellom barn. I samhandling mellom barn er det viktig å bli forstått. Barn bruker ofte en mer fantasifull og kreativ kommunikasjon seg imellom enn sammen med voksne. En veksling mellom bruk av kropp, bevegelse og ord  er en støtte for utviklingen av talespråket. I lek bruker barna ofte variert  og komplisert tale.  En rekke barn har et annet morsmål enn norsk og lærer norsk som andrespråk i barnehagen. Det er viktig at barna blir forstått og får mulighet for å uttrykke seg. Barnehagen må støtte at barn bruker sitt morsmål og samtidig arbeide aktivt med å fremme barnas norskspråklige kompetanse.  Personalet er viktige som språklige forbilder. Samtaler, høytlesing og varierte aktiviteter som beskrevet under fagområdet kommunikasjon, språk og tekst vil være viktige sider ved barnehagens innhold.</p>
    <p xml:lang="nno"><em type="bold">2.6 Barnehagen som kulturarena</em> </p>
    <p><em type="bold">Barnehagen skal formidle verdier og kultur, gi rom for barns egen kulturskaping og bidra til at alle barn får oppleve glede og mestring i et sosialt og kulturelt fellesskap.</em> </p>
    <p><em type="bold">(Barnehageloven § 2 Barnehagens innhold, 4. ledd)</em> </p>
    <p>Kultur forstås her som kunst og estetikk, felles atferdsmønstre, kunnskaper, verdier, holdninger, erfaringer og uttrykksmåter. Kultur handler om arv og tradisjoner, om å skape og om å levendegjøre, fornye og aktualisere. Kultur utvikles i spenningen mellom tradisjon og fornyelse. Både lokale og nasjonale kulturverdier, slik disse gjenspeiles i barns oppvekstmiljø, må være representert i barnehagens virksomhet.  Barnehagen har en viktig rolle som arena for utvikling av kulturell identitet. Vekselspill mellom formidling og barns egen aktivitet skal være en del av barnehagens særpreg. Barnehagen må være åpen for impulser fra den lokale, regionale, nasjonale og globale verden.  Barnekultur forstås som kultur av, med og for barn. Barn deltar i kultur og skaper sin kultur. Barn gjenskaper selv og fornyer kulturen, i samspill med hverandre, med voksne og med det kulturmøtet de får med andre mennesker og situasjoner. Barn fortolker sine inntrykk og skaper mening ved å leke og  gi form til det de er opptatt av. Barns egen kulturskaping og lek fremmer  kommunikasjon på tvers av kulturer. Barn må få muligheter til å uttrykke seg gjennom mange <span type="quote" xml:lang="nno">«språk»</span> og kombinere disse i lekende fellesskap og med ulike estetiske uttrykk. I vårt mediesamfunn mottar barn mange inntrykk. De må få hjelp til å bearbeide sine inntrykk og å reflektere over og sortere informasjon.  Befolkningen i Norge er preget av språklig, kulturelt og religiøst mangfold som vil være berikende og en styrke for fellesskapet i barnehagen. Barnehagen skal legge til rette for likeverdig dialog og samhandling mellom ulike grupper. Barn som tilhører den samiske urbefolkningen, de nasjonale minoritetene og barn fra etniske minoritetskulturer må få støtte i å utvikle sin doble kulturtilhørighet. Barns møte med ulike kulturer og tradisjoner legger grunnlaget for respektfull samhandling mellom ulike etniske grupper. Bevissthet om egen kulturarv og delaktighet i andres kultur skal bidra til at barn kan sette seg inn i andres ståsted.  Personalet må være tydelige modeller og bevisste på eget kulturelt og verdimessig ståsted. For å ivareta barnehagens oppdragermandat må personalet erkjenne sin rolle som kulturformidlere gjennom egen væremåte. Personalet må være åpne for å reflektere over egne holdninger og handlinger.  Barnehagen bør ta del i kulturen i nærmiljøet gjennom møte med institusjoner, organisasjoner og enkeltpersoner. Eldre generasjoner kan dele viktig kunnskap med barn og personalet i barnehagen. Personalet bør formidle tradisjoner som skaper tilhørighet gjennom bøker, litteratur, sang og musikk og kreativ virksomhet.</p>
    <p xml:lang="vep"><em type="bold">KapIttEl 3</em> </p>
    <p><em type="bold">Fagområdene</em> </p>
    <p><em type="bold">Barna skal få utfolde skaperglede, undring og utforskertrang. De skal lære å ta vare på seg selv, hverandre og naturen. Barna skal utvikle grunnleggende kunnskaper og ferdigheter.</em> </p>
    <p><em type="bold">(Barnehageloven § 1 Formål, 2. ledd)</em> </p>
    <p><em type="bold">Barnehagen skal formidle verdier og kultur, gi rom for barns egen kulturskaping og bidra til at alle barn får oppleve glede og mestring i et sosialt og kulturelt fellesskap.</em> </p>
    <p>
      <em type="bold">(Barnehageloven § 2 Barnehagens innhold, 4. ledd) </em>
    </p>
    <p>Hvert fagområde dekker et vidt læringsfelt. Fagområdene vil   sjelden opptre isolert. Flere områder vil ofte være representert samtidig i et temaopplegg og i forbindelse med hverdags- aktiviteter og turer i nærmiljøet. I sosialt samspill i lek og hverdagsaktiviteter skjer det ofte en spontan kommunikasjon knyttet til fagområdene. At barn får rike, felles opplevelser og del i kunnskaper på mange områder, er også en forutsetning for at det skal bli god lek og et godt samspill mellom barna.   For hvert fagområde er det formulert mål for arbeidet for å fremme barnas utvikling og læring og presisering av personalets ansvar. Målene som retter seg mot barnas opplevelser og læring, er formulert som prosessmål. Det er selve læringsområdet og arbeidsmåtene barna skal bli kjent med. Arbeidet med fagområdene må tilpasses barnas alder, interesser, barnegruppens sammensetning og øvrige forutsetninger. Lærestoff, arbeidsmåter, utstyr og organisering må legges til rette med tanke på barns ulike behov. Alle skal få like muligheter til å møte utfordringer som svarer til deres utviklingsnivå. Noen barn vil trenge spesialpedagogisk hjelp, jf. kapittel 5.</p>
    <p>Hvordan fagområdene blir tilpasset det enkelte barns og gruppens interesser og det lokale samfunnet, skal avgjøres i den enkelte barnehage og nedfelles i barnehagens årsplan. Her må også progresjon tydeliggjøres.</p>
    <p><em type="bold">3.1 Kommunikasjon, språk og tekst</em> </p>
    <p>Tidlig og god språkstimulering er en viktig del av barnehagens innhold. Kommunikasjon foregår i et vekselspill mellom å motta og tolke et budskap, og å selv være avsender av et budskap. Både den nonverbale og den verbale kommunikasjonen er viktig for å utvikle et godt muntlig språk. Å få varierte og rike erfaringer er avgjørende for å forstå begreper. Å samtale om opplevelser, tanker og følelser er nødvendig for utvikling av et rikt språk. Tekst omfatter både skriftlige og muntlige fortellinger, poesi, dikt, rim, regler og sanger. Viktige sider ved kulturoverføringen er knyttet til kommunikasjon, språk og tekst.</p>
    <p xml:lang="nno">Gjennom arbeid med kommunikasjon, språk og tekst skal barnehagen  bidra til at barna</p>
    <p type="listitem">•  lytter, observerer og gir respons i gjensidig samhandling med barn</p>
    <p>og voksne</p>
    <p type="listitem">•  videreutvikler sin begrepsforståelse og bruker et variert ordforråd</p>
    <p type="listitem">•  bruker sitt språk for å uttrykke følelser, ønsker og erfaringer, til å</p>
    <p>løse konflikter og å skape positive relasjoner i lek og annet samvær</p>
    <p type="listitem">•  får et positivt forhold til tekst og bilde som kilde til estetiske</p>
    <p>opplevelser og kunnskaper, samtaler, og som inspirasjon til fabulering og nyskaping</p>
    <p type="listitem">•  lytter til lyder og rytme i språket og blir fortrolige med symboler</p>
    <p>som tallsiffer og bokstaver</p>
    <p type="listitem">•  blir kjent med bøker, sanger, bilder, media m.m.</p>
    <p>For å arbeide i retning av disse målene må personalet</p>
    <p type="listitem">•  være seg bevisst sin forbildefunksjon for hvordan en lytter, gir</p>
    <p xml:lang="nno">konstruktiv respons og bruker kroppsspråk, talespråk og tekst</p>
    <p type="listitem">•  fremme tillit mellom barn, og mellom barn og voksne, slik at barn</p>
    <p>føler glede ved å kommunisere og trygghet til å benytte ulike språk- og tekstformer i hverdagen</p>
    <p type="listitem">• tilrettelegge for meningsfulle opplevelser, og skape tid og rom for bruk</p>
    <p>av nonverbalt og verbalt språk i hverdagsaktiviteter, lek og i mer   tilrettelagte situasjoner</p>
    <p type="listitem">• skape et språkstimulerende miljø for alle barn og oppmuntre til å lytte,</p>
    <p>samtale og leke med lyd, rim, rytme og fabulere med hjelp av språk og sang</p>
    <p type="listitem">• vise forståelse for betydningen av barns morsmål</p>
    <p type="listitem">• oppmuntre barn med to- eller flerspråklig bakgrunn til å være språklig</p>
    <p>aktive og samtidig hjelpe dem til å få erfaringer som bygger opp deres   begrepsforståelse og ordforråd i norsk</p>
    <p type="listitem">• støtte barn som har ulike former for kommunikasjonsvansker, som er</p>
    <p>lite språklig aktive eller har sen språkutvikling</p>
    <p type="listitem">• la barn møte symboler som bokstaver og siffer i daglige sammenhenger,</p>
    <p>og støtte barns initiativ når det gjelder å telle, sortere, lese, lekeskrive   eller til å diktere tekst</p>
    <p type="listitem">• skape et miljø hvor barn og voksne daglig opplever spenning og glede</p>
    <p>ved høytlesning, fortelling, sang og samtale, og være seg bevisst hvilke   etiske, estetiske og kulturelle verdier som formidles</p>
    <p><em type="bold">3.2 Kropp, bevegelse og helse</em> </p>
    <p>I løpet av småbarnsalderen tilegner barna seg grunnleggende motoriske ferdigheter, kroppsbeherskelse, fysiske egenskaper, vaner og innsikt i hvordan de kan ivareta helse og livskvalitet. Barn er kroppslig aktive og de uttrykker seg mye gjennom kroppen. Gjennom kroppslig aktivitet lærer barn verden og seg selv å kjenne. Ved sanseinntrykk og bevegelse skaffer barn seg erfaringer, ferdigheter og kunnskaper på mange områder. Barns kontakt med andre barn starter ofte med kroppslige signaler og aktiviteter. Dette har betydning for utvikling av sosial kompetanse. Godt kosthold og god veksling mellom aktivitet og hvile er av betydning for å utvikle en sunn kropp. Variert fysisk aktivitet både inne og ute er av stor betydning for utvikling av motoriske ferdigheter og kroppsbeherskelse. Aktiv bruk av natur og nærmiljø gir mange muligheter.</p>
    <p>Gjennom arbeid med kropp, bevegelse og helse skal barnehagen bidra  til at barna</p>
    <p type="listitem">• får en positiv selvoppfatning gjennom kroppslig mestring</p>
    <p type="listitem">• skaffer seg gode erfaringer med varierte og allsidige bevegelser</p>
    <p>og utfordringer</p>
    <p type="listitem" xml:lang="dan">• videreutvikler sin kroppsbeherskelse, grovmotorikk og finmotorikk,</p>
    <p xml:lang="nno">rytme og motoriske følsomhet</p>
    <p type="listitem">• får gode erfaringer med friluftsliv og uteliv til ulike årstider</p>
    <p type="listitem">• utvikler glede ved å bruke naturen til utforskning og kroppslige</p>
    <p>utfordringer og får en forståelse av hvordan en bruker og samtidig tar   vare på miljøet og naturen</p>
    <p type="listitem">• utvikler forståelse og respekt for egen og andres kropp og for at</p>
    <p>alle er forskjellige</p>
    <p type="listitem">• får kunnskap om menneskekroppen og forståelse for betydningen av</p>
    <p xml:lang="nno">gode vaner og sunt kosthold.</p>
    <p>For å arbeide i retning av disse målene må personalet</p>
    <p type="listitem">• organisere hverdagen slik at det finnes en gjennomtenkt veksling mellom</p>
    <p>perioder med ro, aktivitet og måltider, og bidra til at barna kan tilegne seg   gode vaner, holdninger og kunnskaper når det gjelder kost, hygiene,   aktivitet og hvile</p>
    <p type="listitem">• sørge for god planlegging og fleksibel tilrettelegging og utnyttelse av det</p>
    <p>fysiske miljøet, og vurdere hvordan nærmiljøet kan supplere barnehagens   arealer til ulike årstider</p>
    <p type="listitem">• sørge for at kropps- og bevegelseskulturen i barnehagen gjenspeiler</p>
    <p>mangfoldet i barnas kulturelle forankring og ta hensyn til kulturforskjeller   når  det gjelder forholdet til kropp</p>
    <p type="listitem">• tilrettelegge for og inspirere til trygg og utfordrende kroppslig lek og</p>
    <p>aktivitet for alle, uansett kjønn og kroppslige, psykiske og sosiale  forutsetninger</p>
    <p type="listitem">• forstå og gi oppmuntrende bekreftelse på barns sansemotoriske og</p>
    <p>kroppslige lek og inspirere alle barn til å søke fysiske utfordringer og   prøve ut sine kroppslige muligheter</p>
    <p type="listitem">• følge opp barns lekeinitiativ og tilby lek og spill der barna er fysisk aktive</p>
    <p xml:lang="nno">og opplever glede gjennom mestring og fellesskap</p>
    <p type="listitem">• skape betingelser for kroppslig lek og aktivitet der det også brytes med</p>
    <p>tradisjonelle kjønnsrollemønstre slik at jenter og gutter på en likeverdig   måte kan delta i alle aktivitetsformer</p>
    <p type="listitem">• ta vare på barns helse og sikkerhet og kunne utføre førstehjelp</p>
    <p xml:lang="nno"><em type="bold">3.3 Kunst, kultur og kreativitet</em> </p>
    <p>Barnehagen må gi barn mulighet til å oppleve kunst og kultur og til selv å uttrykke seg estetisk. Å være sammen om kulturelle opplevelser og å gjøre eller skape noe felles, bidrar til samhørighet. Barn skaper sin egen kultur ut fra egne opplevelser. Gjennom rike erfaringer med kunst, kultur og estetikk vil barn få et mangfold av muligheter for sansing, opplevelse, eksperimentering, skapende virksomhet, tenkning og kommunikasjon. Fagområdet omhandler uttrykksformer som billedkunst og kunsthåndverk, musikk, dans, drama, språk, litteratur, film, arkitektur og design. Formidling av kunst og kultur bidrar til å skape fortrolighet med og tilhørighet til kulturelle uttrykksformer.</p>
    <p xml:lang="nno">Gjennom arbeid med kunst, kultur og kreativitet skal barnehagen bidra  til at barna</p>
    <p type="listitem">• utvikler sin følsomhet til å lytte, iaktta og uttrykke seg gjennom allsidige</p>
    <p>møter med og refleksjon over kultur, kunst og estetikk</p>
    <p type="listitem">• styrker sin kulturelle identitet og sine personlige uttrykk</p>
    <p type="listitem">• tar i bruk fantasi, kreativ tenkning og skaperglede</p>
    <p type="listitem">• utvikler sin evne til å bearbeide og kommunisere sine inntrykk og</p>
    <p>gi varierte uttrykk gjennom skapende virksomhet</p>
    <p type="listitem">• utvikler elementær kunnskap om virkemidler, teknikk og form, for å</p>
    <p>kunne uttrykke seg estetisk i visuelt språk, musikk, sang, dans og drama</p>
    <p type="listitem">• opplever at kunst, kultur og estetikk bidrar til nærhet og forståelse.</p>
    <p>For å arbeide i retning av disse målene må personalet</p>
    <p type="listitem">• skape tilstrekkelig rom for både voksenledete og barnestyrte aktiviteter</p>
    <p>for å utøve og nyte estetiske inntrykks- og uttrykksformer</p>
    <p type="listitem">• ha et bevisst forhold til samspillet mellom kunst, kultur og barns lek</p>
    <p type="listitem">• sørge for at barn daglig har tilgang til bøker, bilder, instrumenter,</p>
    <p>utkledningsutstyr og rikelig, variert materiale og verktøy   for skapende virksomhet</p>
    <p type="listitem">• være lyttende og oppmerksomme i forhold til barnas kulturelle uttrykk,</p>
    <p>vise respekt for deres ytringsformer og fremme lyst til å gå videre i  utforskning av de estetiske områdene</p>
    <p type="listitem">• motivere barna til å uttrykke seg og gi dem mulighet for å finne sine</p>
    <p>egne uttrykksformer</p>
    <p type="listitem">• sørge for en estetisk dimensjon i fysisk miljø og innhold</p>
    <p type="listitem">• oppmuntre og stimulere barn til å iaktta estetiske fenomener og detaljer i</p>
    <p>møte med natur og fysisk miljø og i kunstneriske uttrykksmåter i  arkitektur, bilde, tekst, musikk og bevegelser</p>
    <p type="listitem">• sørge for at barn opplever lokale, nasjonale og internasjonale kunst- og</p>
    <p>kulturuttrykk og at de får møte kunstnere</p>
    <p type="listitem">• gi barna anledning til å bli kjent med tradisjoner innen bomiljø,</p>
    <p>byggekunst og håndverk, kulturlandskap og kulturminner i lokalmiljøet.</p>
    <p><em type="bold">3.4 natur, miljø og teknikk</em> </p>
    <p>Naturen gir rom for et mangfold av opplevelser og aktiviteter til alle årstider og i all slags vær. Naturen er en kilde til skjønnhetsopplevelser og gir inspirasjon til estetiske uttrykk. Fagområdet skal bidra til at barn blir kjent med og får forståelse for planter og dyr, landskap, årstider og vær. Det er et mål at barn skal få en begynnende forståelse av betydningen av en bærekraftig utvikling. I dette inngår kjærlighet til naturen, forståelse for samspillet i naturen og mellom mennesket og naturen.</p>
    <p xml:lang="nno">Gjennom arbeid med natur, miljø og teknikk skal barnehagen bidra til at barna</p>
    <p type="listitem">• opplever naturen og undring over naturens mangfoldighet</p>
    <p type="listitem">• opplever glede ved å ferdes i naturen og får grunnleggende innsikt i natur,</p>
    <p>miljøvern og samspillet i naturen</p>
    <p type="listitem">• får erfaringer med og kunnskaper om dyr og vekster og deres gjensidige</p>
    <p>avhengighet og betydning for matproduksjon</p>
    <p type="listitem">• lærer å iaktta, undre seg, eksperimentere, systematisere, beskrive og</p>
    <p>samtale om fenomener i den fysiske verdenen</p>
    <p type="listitem">• erfarer hvordan teknikk kan brukes i leken og hverdagslivet.</p>
    <p>For å arbeide i retning av disse målene må personalet</p>
    <p type="listitem">• ta utgangspunkt i barnas nysgjerrighet, interesser og forutsetninger og</p>
    <p>stimulere dem til å oppleve med alle sanser, iaktta og undre seg over   fenomener i naturen og teknologien</p>
    <p type="listitem">• i tale og handling fremme en forståelse for bærekraftig utvikling og velge</p>
    <p>litteratur og aktiviteter som fremmer en slik forståelse</p>
    <p type="listitem" xml:lang="dan">• inkludere friluftsaktiviteter og utelek i barnehagens hverdagsliv</p>
    <p type="listitem">• nytte nærmiljøets muligheter for at barna kan iaktta og lære om dyr,</p>
    <p>fisker, fugler, insekter og planter</p>
    <p type="listitem">• la barn få innsikt i produksjon av matvarer</p>
    <p type="listitem">• gi barna begynnende kunnskap om fødsel, vekst, aldring og død</p>
    <p type="listitem">• bygge på og videreutvikle barnas erfaringer med tekniske leker og</p>
    <p>teknikk i hverdagen.</p>
    <p><em type="bold">3.5 Etikk, religion og filosofi</em> </p>
    <p>Etikk, religion og filosofi er med på å forme måter å oppfatte verden og  mennesker på og preger verdier og holdninger. Religion og livssyn legger grunnlaget for etiske normer. Kristen tro og tradisjon har sammen med humanistiske verdier gjennom århundrer preget norsk og europeisk kultur. Respekt for menneskeverd og natur, åndsfrihet, nestekjærlighet, tilgivelse, likeverd og solidaritet er verdier som kommer til uttrykk i mange religioner og livssyn og som er forankret i menneskerettighetene. Norge er i dag et  multireligiøst og flerkulturelt samfunn. Barnehagen skal reflektere og  respektere det mangfoldet som er representert i barnegruppen, samtidig som den skal ta med seg verdier i kristen og humanistisk arv og tradisjon. Den etiske veiledning barnehagen gir barn, må ta hensyn til barnets forutsetninger og det enkelte hjems kulturelle og religiøse eller verdimessige tilknytning.</p>
    <p>Gjennom arbeidet med etikk, religion og filosofi skal barnehagen bidra  til at barna</p>
    <p type="listitem">• erfarer at grunnleggende spørsmål er vesentlige, ved at det gis anledning</p>
    <p>og ro til undring og tenkning, samtaler og fortellinger</p>
    <p type="listitem">• tilegner seg samfunnets grunnleggende normer og verdier</p>
    <p type="listitem">• utvikler toleranse og interesse for hverandre og respekt for hverandres</p>
    <p>bakgrunn, uansett kulturell og religiøs eller livssynsmessig tilhørighet</p>
    <p type="listitem">• får innsikt i grunnleggende verdier i kristen og humanistisk arv og</p>
    <p>tradisjon og deres plass i kulturen</p>
    <p type="listitem">• får kjennskap til kristne høytider og tradisjoner og tradisjoner knyttet til</p>
    <p>høytider i religioner og livssyn som er representert i barnegruppen</p>
    <p type="listitem">• blir kjent med religion, etikk og filosofi som del av kultur og samfunn.</p>
    <p>For å arbeide i retning av disse målene må personalet</p>
    <p type="listitem">• være seg sitt yrkesetiske ansvar for praktisering av barnehagens</p>
    <p>verdigrunnlag bevisst</p>
    <p type="listitem">• møte barnas tro, spørsmål og undring med alvor og respekt</p>
    <p type="listitem">• skape rom for opplevelser, undring, ettertanke og gode samtaler</p>
    <p type="listitem">• skape interesse for og bidra til forståelse og toleranse for forskjellige</p>
    <p>kulturer og ulike måter å leve på</p>
    <p type="listitem">• hjelpe barn i konfliktsituasjoner til å finne konstruktive løsninger</p>
    <p type="listitem">• være seg bevisst den betydning personalet har som forbilder og opptre</p>
    <p>slik at barna kan få støtte i egen identitet og respekt for hverandre</p>
    <p type="listitem">• la den kristne kulturarven komme til uttrykk blant annet gjennom</p>
    <p>høytidsmarkeringer og markere andre religiøse, livssynsmessige og   kulturelle tradisjoner som er representert i barnehagen.</p>
    <p><em type="bold">3.6 nærmiljø og samfunn</em> </p>
    <p>Barns medvirkning i det indre liv i barnehagen kan være første skritt for å få innsikt i og erfaring med deltakelse i et demokratisk samfunn. Barnehagen skal bidra til at barn møter verden utenfor familien med tillit og nysgjerrighet. Den skal legge vekt på å styrke kunnskap om og tilknytning til lokalsamfunnet, natur, kunst og kultur, arbeidsliv, tradisjoner og levesett. Barn skal medvirke i å utforske og oppdage nærmiljøet sitt. Barnas ulike erfaringer fra hjem, omgangskrets og reiser vil kunne gi kunnskap om ulike samfunn. Fagområdet omfatter også medienes betydning for barns hverdag.</p>
    <p xml:lang="nno">Gjennom arbeid med nærmiljø og samfunn skal barnehagen bidra til at barna</p>
    <p type="listitem">• utvikler tillit til egen deltakelse i og påvirkning av fellesskapet</p>
    <p type="listitem">• erfarer at alle mennesker, uansett alder og forutsetninger, inngår i og</p>
    <p>bidrar til barnehagens fellesskap</p>
    <p type="listitem">• blir kjent med og deltar i samfunnet gjennom opplevelser og erfaringer</p>
    <p xml:lang="nno">i nærmiljøet</p>
    <p type="listitem">• opplever at det tas like mye hensyn til gutter og jenter</p>
    <p type="listitem">• blir kjent med noen historiske endringer i lokalmiljø og samfunn</p>
    <p type="listitem">• utvikler forståelse for ulike tradisjoner og levesett</p>
    <p type="listitem">• blir kjent med at samene er Norges urbefolkning og får kjennskap til</p>
    <p>samiske fortellinger, sagn og andre deler av samisk kultur og hverdagsliv.</p>
    <p>For å arbeide i retning av disse målene må personalet</p>
    <p type="listitem">• følge demokratiske prinsipper i det daglige arbeidet</p>
    <p type="listitem">• arbeide for at alle barn får erfare at de er verdifulle og viktige</p>
    <p>for fellesskapet</p>
    <p type="listitem" xml:lang="dan">• sørge for at barna erfarer at deres valg og handlinger kan</p>
    <p>påvirke situasjonen både for dem selv og for andre</p>
    <p type="listitem">• gi barna begynnende kunnskap om betydningen av</p>
    <p>menneskerettighetene, spesielt barnekonvensjonen</p>
    <p type="listitem">• arbeide med likestilling mellom gutter og jenter og sørge for at</p>
    <p>begge kjønn får varierte utfordringer og like mye oppmerksomhet</p>
    <p type="listitem">• sørge for at barn utvider sin forståelse om kulturelle likheter og</p>
    <p>forskjeller og arbeide for et inkluderende miljø som motvirker   mobbing og rasisme</p>
    <p type="listitem">• være oppdatert og opptatt av samfunnet og vise interesse for barns</p>
    <p>bomiljø og lokalmiljøets mange muligheter</p>
    <p type="listitem">• bruke nærmiljøets ressurser til gode opplevelser og læringsmuligheter</p>
    <p>tilpasset barnas forutsetninger og interesser og sørge for at barnehagen   bidrar aktivt i nærmiljøet</p>
    <p type="listitem">• gi barna anledning til meningsfylte møter med personer, arbeidsplasser</p>
    <p>og institusjoner i barnehagens nærmiljø og sørge for at barna får  bearbeide og utdype sine opplevelser</p>
    <p type="listitem">• bruke litteratur og medienes muligheter for å utvide og utdype barnas</p>
    <p xml:lang="dan">erfaringer og læring</p>
    <p type="listitem">• bidra til at barna kan forholde seg nysgjerrige og kritiske til det som</p>
    <p>formidles gjennom mediebildet.</p>
    <p><em type="bold">3.7 antall, rom og form</em> </p>
    <p>Barn er tidlig opptatt av tall og telling, de utforsker rom og form, de argumenterer og er på jakt etter sammenhenger. Gjennom lek, eksperimentering og hverdagsaktiviteter utvikler barna sin matematiske kompetanse. Barnehagen har et ansvar for å oppmuntre barns egen utforskning og legge til rette for tidlig og god stimulering.</p>
    <p>Gjennom arbeid med antall, rom og form skal barnehagen bidra til at barna</p>
    <p type="listitem">•	opplever glede over å utforske og leke med tall og former</p>
    <p type="listitem">•	tilegner seg gode og anvendbare matematiske begreper</p>
    <p type="listitem">•	erfarer, utforsker og leker med form og mønster</p>
    <p type="listitem">•	erfarer ulike typer størrelser, former og mål gjennom å sortere og</p>
    <p xml:lang="dan">sammenligne</p>
    <p type="listitem">•	erfarer plassering og orientering og på den måten utvikler sine evner</p>
    <p>til lokalisering.</p>
    <p>For å arbeide i retning av disse målene må personalet</p>
    <p type="listitem">•	være lyttende og oppmerksomme i forhold til den matematikken</p>
    <p>barnet uttrykker gjennom lek, samtaler og hverdagsaktiviteter</p>
    <p type="listitem">•	støtte barnets matematiske utvikling med utgangspunkt i barnets</p>
    <p xml:lang="dan">interesser og uttrykksformer</p>
    <p type="listitem">•	være bevisst egen begrepsbruk om matematiske fenomener</p>
    <p type="listitem">•	styrke barnas nysgjerrighet, matematikkglede og lyst til å utforske</p>
    <p>matematiske sammenhenger</p>
    <p type="listitem">•	resonnere og undre seg sammen med barna om likheter, ulikheter,</p>
    <p>størrelser og antall og stimulere barnas evne til å bruke språket som redskap for logisk tenkning</p>
    <p type="listitem">•	sørge for at barna har tilgang til og tar i bruk ulike typer spill,</p>
    <p>teknologi, tellemateriell, klosser, leker og formingsmateriell og  tilby materiell som gir barna erfaringer med klassifisering, ordning,  sortering og sammenligning</p>
    <p type="listitem">•	gi barna impulser og erfaringer med design ved å utforske,</p>
    <p>oppdage og skape ulike former og mønstre</p>
    <p type="listitem">•	legge til rette for at barna i lek og hverdagsaktiviteter får erfaringer</p>
    <p>med ulike typer mål, målenheter og måleredskaper og stimulere barna til å fundere rundt avstander, vekt, volum og tid.</p>
    <p><em type="bold">DEL 3</em> <em type="bold">planlegging og samarbeid</em> </p>
    <p xml:lang="vep"><em type="bold">KapIttEl 4</em> </p>
    <p><em type="bold">planlegging, dokumentasjon</em> <em type="bold">og vurdering</em> Barnehagen er en pedagogisk virksomhet som skal planlegges, dokumenteres og vurderes. Den enkelte barnehage står fritt til å velge metoder og omfang ut fra lokale forutsetninger og behov. Gjennomføringen av planene må være så fleksibel at det er rom for spontanitet og barns medvirkning. Barnehagens styrer har et særlig ansvar for å iverksette og lede barnehagens arbeid med planlegging, dokumentasjon og vurdering. Pedagogisk leder har ansvar for planlegging, dokumentasjon og vurdering av arbeidet i barnegruppen han/hun har ansvar for. Styrer og pedagogisk leder har ansvar for at barnehagens mål og rammer er klarlagt for personalet, at det utvikles en felles forståelse for målene blant medarbeiderne og for at foreldrene får god og tilstrekkelig informasjon om barnehagens virksomhet. Det bør legges til rette for bredest mulig medvirkning fra barn, foreldre, barnehagens personale og eiere i planlegging, dokumentasjon og vurdering av barnehagens pedagogiske virksomhet. </p>
    <p><em type="bold">4.1 planlegging</em> </p>
    <p>God planlegging kan bidra til en gjennomtenkt og hensiktsmessig bruk av barnehagens menneskelige og materielle ressurser, samt nærmiljø og naturområder. Planlegging av barnehagens fysiske utforming, organisering, innhold og prosesser må gjøres med utgangspunkt i barnehagens overordnede mål, som er gitt i barnehageloven og utdypet i rammeplanen. Planleggingen må baseres på kunnskap om barns utvikling og læring individuelt og i gruppe, observasjon, dokumentasjon, refleksjon og systematisk vurdering og på samtaler med barn og foreldre.  Alle barnehager skal utarbeide en årsplan. Den enkelte barnehage avgjør i hvilken grad det i tillegg bør utformes planer for kortere perioder. Barnehagen kan også ha behov for en langtidsplan for å sikre progresjon og sammenheng i barns læring og opplevelser gjennom hele barnehageoppholdet. Også organisasjonsutvikling og kompetanseutvikling for personalet må ses i et lengre perspektiv. Barnehagens planer bør ses i sammenheng med kommunal planlegging av barnehagesektoren og av barns oppvekstmiljø.</p>
    <p>Årsplanen har flere funksjoner:</p>
    <p type="listitem">•	arbeidsredskap for barnehagens personale for å styre virksomheten</p>
    <p>i en bevisst og uttalt retning</p>
    <p type="listitem">•	utgangspunkt for foreldrenes mulighet til å kunne påvirke</p>
    <p xml:lang="nno">innholdet i barnehagen</p>
    <p type="listitem">•	grunnlag for kommunens tilsyn med barnehagen</p>
    <p type="listitem">•	informasjon om barnehagens pedagogiske arbeid til eier, politikere,</p>
    <p xml:lang="nno">kommune, barnehagens samarbeidsparter og andre interesserte.</p>
    <p>Årsplanen skal inneholde informasjon om hvordan barnehagen vil arbeide med omsorg, danning, lek og læring for å fremme barnas allsidige utvikling i samarbeid og forståelse med barns hjem. Planen må gi informasjon om hvordan barnehagelovens bestemmelser om innhold skal følges opp, dokumenteres og vurderes. Markeringen av lokale kulturbegivenheter bør også nedfelles i planen. I barnehager for samiske barn i samiske distrikt bør den samiske årstidskalenderen legges til grunn for arbeidet. Planer for barns  overgang fra barnehage til skole må også nedfelles i barnehagens årsplan.  Årsplanen må konkretisere barnehagens arbeid med å legge til rette for barns medvirkning. Barn kan delta i planleggingsarbeidet med direkte innspill i samtaler om hva de liker å foreta seg i barnehagen og ved at de uttrykker seg på andre måter. Årsplanen skal fastsettes av barnehagens samarbeidsutvalg. Foreldrene må gis mulighet til å delta aktivt i planlegging av barnehagens innhold. Spørsmål om innhold og prioriteringer må drøftes i foreldrerådet og i samarbeidsutvalget. Det er viktig å legge opp til en drøfting med foreldrene om hva de ønsker å medvirke i og på hvilke måter. Styreren har det faglige ansvaret for årsplanens innhold.</p>
    <p><em type="bold">4.2 Dokumentasjon som grunnlag for refleksjon og læring</em> </p>
    <p>Viten om personalets arbeid og barns virksomhet i barnehagen er viktig som grunnlag for barnehagens utvikling. Dokumentasjon kan være et middel for å få fram ulike oppfatninger og åpne for en kritisk og reflekterende praksis. Barns læring og personalets arbeid må gjøres synlig som grunnlag for refleksjon over barnehagens verdigrunnlag og oppgaver og barnehagen som arena for lek, læring og utvikling.  Barnehagens dokumentasjon kan gi foreldrene, lokalmiljøet og kommunen som barnehagemyndighet informasjon om hva barn opplever, lærer og gjør i barnehagen. Et etisk perspektiv må legges til grunn ved dokumentasjonen av barns lek, læring og arbeid. Både barn og foreldre kan reagere dersom for mye av det som barn sier og gjør blir gjort til gjenstand for skriftlig observasjon og vurdering.  Dokumentasjon knyttet til enkeltbarn kan nyttes i tilknytning til  samarbeid med hjelpeinstanser utenfor barnehagen når dette skjer i  samarbeid og forståelse med barnas foreldre/foresatte. Dersom det skal settes opp spesifikke mål for enkeltbarn, må dette ha en begrunnelse, og målene må settes i samarbeid med foreldrene og eventuelle samarbeidsparter utenfor</p>
    <p>barnehagen. Denne typen dokumentasjon er underlagt taushetsplikt. Registre i forbindelse med planlegging og observasjon kan være konsesjonspliktige etter personopplysningsloven 14. april 2000 nr. 31. Etter denne loven kreves det konsesjon fra Datatilsynet for å behandle sensitive personopplysninger. Foreldrene har rett til å se dokumentasjon om egne barn.</p>
    <p><em type="bold">4.3 Vurdering av barnehagens arbeid</em> </p>
    <p>Kvaliteten i det daglige samspillet mellom mennesker i barnehagen er en  av de viktigste forutsetningene for barns utvikling og læring. Barnegruppens og det enkelte barns trivsel og utvikling skal derfor observeres og vurderes fortløpende. Oppmerksomheten må både rettes mot samspillet barna imellom, mellom barn og personale og mellom barnehagens ansatte. Barnehagens arbeid skal vurderes, det vil si beskrives, analyseres og fortolkes i forhold til kriterier gitt i barnehageloven, rammeplanen og eventuelle lokale retningslinjer og planer.  Barnehagens styrer har et overordnet ansvar for at den pedagogiske virksomheten vurderes på en planlagt, systematisk og åpen måte. Styreren må sørge for at vurderingen foregår i forståelse med foreldrene og personal- gruppen. Barnehagens foreldreråd og samarbeidsutvalg skal ha mulighet til reell innflytelse på vurderingsprosessen. Hvordan vurderingen av barnehagens arbeid skal gjennomføres, må nedfelles i årsplanen: Hva som skal vurderes, hva hensikten er, hvem som skal delta i vurderingsarbeidet og hvordan  og når.  Barns erfaringer og synspunkter skal inngå i vurderingsgrunnlaget. Barnehagen skal normalt ikke vurdere måloppnåelse hos enkeltbarn i forhold til gitte kriterier, jf. avsnittet over om dokumentasjon av enkeltbarns utvikling. Informasjon og dokumentasjon skal gi grunnlag for refleksjon og diskusjoner i personalgruppen og med barn og foreldre. Resultatene av  vurderingen bør legges til grunn for arbeidet med neste årsplan.  Vurdering som blir gjort tilgjengelig for andre, kan bidra til åpen og bred debatt om barnehagens mål, innhold, oppgaver og kvalitet. Vurdering er også viktig for å kunne fornye virksomheten og barnehagen som organisasjon. Barnehagen bør arbeide med fornyelse bygd på intensjoner som er nedfelt i planene, hensynet til den konkrete barne- og foreldregruppen og aktuelle utfordringer i lokalmiljøet og samfunnet.   Systematisk vurderingsarbeid legger grunnlaget for barnehagen som lærende organisasjon. Barnehagen som organisasjon bærer på tradisjoner, sammensatt kompetanse, innforståtthet og taus kunnskap som er viktig å sette ord på og reflektere over for å legge grunnlaget for videre kvalitetsutvikling.</p>
    <p xml:lang="vep"><em type="bold">KapIttEl 5</em> </p>
    <p><em type="bold">Samarbeid</em> Kommunen har ansvar for at de ulike tjenestene for barnefamiliene er godt koordinert. For at barn og foreldre skal få et mest mulig helhetlig tilbud til beste for barns oppvekst og utvikling, kreves det at barnehagen samarbeider med andre tjenester og institusjoner i kommunen. Tverrfaglighet og helhetlig tenkning bør derfor stå sentralt. Både foreldre og barnehage kan ha behov for å samarbeide med ulike hjelpeinstanser. Ved samarbeid må bestemmelsene om taushets- og opplysningsplikt i barnehageloven og annet regelverk overholdes. </p>
    <p><em type="bold">5.1 grunnskolen</em> </p>
    <p>Barnehagen skal, i samarbeid med skolen, legge til rette for barns overgang fra barnehage til første klasse og eventuelt skolefritidsordning. Dette skal skje i nært samarbeid med barnets hjem. Planer for barns overgang fra barnehage til skole må være nedfelt i barnehagens årsplan.  Barnehage og skole er begge institusjoner for omsorg, lek, læring og danning. Barn vil møte både likhetstrekk og ulikheter mellom institusjonene. Barnehage og skole bør gi hverandre gjensidig informasjon om sine respektive virksomheter. Barnehagen og skolen har et felles ansvar for at barn kan møte ulikhetene med nysgjerrighet og tillit til egne forutsetninger. Det må legges til rette for at barn kan ta avskjed med barnehagen på en god måte, glede seg til å begynne på skolen og oppleve at det er en sammenheng mellom barnehage og skole.  Dersom barnehagen skal gi skolen informasjon om enkeltbarn, skal  foreldrene samtykke i dette. Foreldrene må få innsyn i og innflytelse på informasjonsutvekslingen. Samarbeidet må både fokusere på hva barn kan og mestrer og på hva de kan trenge særskilt støtte til. Nært samarbeid mellom barnehage og skole er særlig viktig for barn som har behov for særskilt tilrettelagt omsorgs- eller læringsmiljø. Dersom det er behov for omfattende tilrettelegging, må samarbeidet etableres i god tid før barnet begynner på skolen. Barn i en barnehage kan sogne til flere skoler. Den enkelte kommune må finne hensiktsmessige løsninger på hvordan barnehage og skole konkret skal samarbeide.</p>
    <p><em type="bold">5.2 Barneverntjenesten</em> </p>
    <p>Barnevernets hovedoppgave er å sikre at barn som lever under forhold som kan skade deres helse og utvikling, får nødvendig hjelp og omsorg til rett tid. For at barnevernet skal kunne ivareta denne oppgaven overfor barn i alvorlige situasjoner, vil barnevernet ofte være avhengig av å motta opplysninger fra andre.  Gjennom sin daglige, nære kontakt med barn er de ansatte i barnehagene i en sentral posisjon i forhold til å kunne observere og motta informasjon om barns omsorgs- og livssituasjon. For at barn i alvorlige situasjoner skal bli sett av barnevernet og få den hjelp de har behov for, er det svært viktig at de ansatte i barnehagene oppfyller opplysningsplikten når den inntrer. Alle ansatte i barnehager er i barnehageloven § 22 pålagt opplysningsplikt uten hinder av taushetsplikt overfor barnevernet når det er grunn til å tro at et barn blir  mishandlet eller det foreligger andre former for alvorlig omsorgssvikt.  Barnehageplass er et benyttet tiltak fra barneverntjenesten. Barnehageplass kan enten være et frivillig hjelpetiltak eller et pålagt tiltak fra barneverntjenesten. Etter barnehageloven § 13 har barn det er fattet vedtak om etter barnevernloven §§ 4-12 og 4-4 annet ledd rett til prioritet ved opptak. Det er viktig med et godt samarbeid mellom barnevernet og barnehagen både der barnehageplass er benyttet som et tiltak etter barnevernloven og i andre tilfeller der barnevernet har behov for bistand fra barnehagen i forhold til et konkret barn.  Det bør etableres et generelt og systematisk samarbeid mellom barnehage og barnevern. Den enkelte kommune må finne hensiktsmessige løsninger på hvordan barnehage og barnevern skal samarbeide. Et samarbeid basert på jevn og formalisert kontakt, på felles mål i forhold til barnet og på kunnskap om hverandres arbeidsoppgaver og arbeidsform bør tilstrebes. Barnehagen og barnevernet er to av flere aktører som bidrar til å skape trygge oppvekstvilkår for små barn.</p>
    <p xml:lang="nno"><em type="bold">5.3 helsestasjonen</em> </p>
    <p>Helsestasjonen har ansvar for å drive generelt forebyggende og helsefremmende arbeid for å trygge barns oppvekstvilkår i kommunen. Helsestasjonen kan foreslå at det søkes barnehageplass for barn som har særskilt behov for pedagogisk tilbud og være sakkyndig instans ved tilråding om prioritet ved opptak. Helsestasjonen kan være en samarbeidspart for å tilrettelegge tilbudet for barn med særskilte behov. Helsestasjonen skal kunne bidra med råd og veiledning knyttet til legemiddelhåndtering i barnehager og i forhold til smittevern. Videre er helsestasjonen sentral i kartlegging av barns språk.</p>
    <p><em type="bold">5.4 Den pedagogisk-psykologiske tjenesten</em> </p>
    <p>Den pedagogisk-psykologiske tjenestens ansvar og oppgaver i forhold til</p>
    <p>barn under opplæringspliktig alder er hjemlet i opplæringsloven 17. juli 1998 nr. 61, § 5-6. Barns rett til spesialpedagogisk hjelp er hjemlet i samme lov § 5-7. Den spesialpedagogiske hjelpen kan gis i barnehagen.  Den pedagogisk-psykologiske tjenesten er en av de faglige instansene som kan gi en sakkyndig vurdering av om et barn med nedsatt funksjonsevne skal ha fortrinnsrett ved opptak i barnehage etter barnehageloven § 13. Den pedagogisk-psykologiske tjenesten kan også i disse tilfellene gi råd og veiledning til barnehagen.  Den pedagogisk-psykologiske tjenesten er sakkyndig instans ved tilråding om spesialpedagogisk hjelp. Dersom barnehagen ønsker samarbeid om og hjelp til enkeltbarn i barnehagen, må foreldrene ha gitt sitt samtykke.  Foreldrene må trekkes aktivt med i dette samarbeidet.</p>
    <p><em type="bold">5.5 utdanningsinstitusjoner</em> </p>
    <p>Etter barnehageloven § 24 har barnehageeiere plikt til å stille barnehagen til disposisjon for øvingsopplæring for studenter som tar førskolelærerut- danning. Barnehagens styrer og pedagogiske ledere har plikt til å veilede studenter i slik øvingsopplæring. Barnehagen bør også samarbeide med videregående skoler som utdanner fagarbeidere i barne- og ungdomsarbeid. Studentenes praksis i barnehagen må passes inn i barnehagens årsplan. Barnehagene kan også samarbeide med høgskoler og universiteter om utviklingsarbeid, etterutdanning og kompetanseutvikling.</p>
    <p><em type="bold">5.6 sametinget</em> </p>
    <p>Sametinget forvalter midler som kan benyttes til tiltak for samiske barn i barnehager og kan gi veiledning og bistand til personalet uavhengig av hvor  i landet barnehagen ligger.</p>
    <p xml:lang="nno"><em type="bold">5.7 andre samarbeidsparter</em> </p>
    <p>Barnehagen bør samarbeide med lokalsamfunnet for å gi barna varierte opplevelser og tilknytning til nærmiljøet. Et godt samspill mellom barnehagen og skolen, kulturlivet, institusjoner, frivillige organisasjoner og menigheter kan berike både barnehagen og lokalmiljøet og bidra til å gi barnehagen en lokal forankring.</p>
    <p><em type="bold">Utgitt av:</em> <em type="bold">KunnsKapsdepartementet 2011</em> </p>
    <p><em type="bold">Offentlige institusjoner kan bestille flere eksemplarer fra:          departementenes servicesenter</em> <em type="bold">Internett: www.publikasjoner.dep.no</em> <em type="bold">e-post: publikasjonsbestilling@dss.dep.no</em> <em type="bold">telefon: 22 24 20 00</em> </p>
    <p><em type="bold">publikasjonskode F-4205 B</em> <em type="bold">Første utgave 2006</em> <em type="bold">revidert utgave 2011</em> </p>
    <p xml:lang="nno"><em type="bold">Opplysninger om abonnement, løssalg og pris får man hos:</em> <em type="bold">Fagbokforlaget, postboks 6050, postterminalen, 5892 Bergen</em> <em type="bold">e-post: offpub@fagbokforlaget.no</em> <em type="bold">telefon: 55 38 66 00</em> <em type="bold">telefax: 55 38 66 01 www.fagbokforlaget.no/offpub</em> </p>
    <p xml:lang="nno"><em type="bold">design: tank design as</em> <em type="bold">Layout: departementenes servicesenter</em> <em type="bold">sveinung Bråthen, foto side 25 ©Ole Åsheim/samfoto</em> </p>
  </body>
</document>
