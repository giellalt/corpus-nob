<?xml version="1.0" encoding="UTF-8"?>
<!DOCTYPE document PUBLIC "-//UIT//DTD Corpus V1.0//EN" "http://giellatekno.uit.no/dtd/corpus.dtd">
<document id="no_id" xml:lang="nob">
  <header>
    <title>Ot.prp. nr. 25 (2006–2007)</title>
    <genre/>
    <author>
      <unknown/>
    </author>
    <availability>
      <license type="standard"/>
    </availability>
    <origFileName>http://www.regjeringen.no/pages/1929327/PDFS/OTP200620070025000DDDPDFS.pdf</origFileName>
    <parallel_text location="OTP200620070025000SE_12.html" xml:lang="sme"/>
    <metadata>
      <uncomplete/>
    </metadata>
    <version>XSLtemplate $Revision$; file-specific xsl  Revision; common.xsl  $Revision: 43470 $; </version>
  </header>
  <body>
    <p type="title">Om lov om reindrift
                (reindriftsloven)</p>
    <list>
      <p type="listitem">Gå til søk</p>
      <p type="listitem">Gå til innhold</p>
      <p type="listitem">Gå til toppnavigasjon</p>
      <p type="listitem">Gå til lokalnavigasjon</p>
    </list>
    <list>
      <p type="listitem">regjeringen.no</p>
      <p type="listitem">Regjeringen Stoltenberg II</p>
    </list>
    <p type="text">Søk hos Landbruks- og
                matdepartementet</p>
    <p type="text">
                Søk på hele regjeringen.no</p>
    <list>
      <p type="listitem">Tema A-Å</p>
      <p type="listitem">Nettstedskart</p>
      <p type="listitem">Hjelp</p>
      <p type="listitem">Kontakt</p>
    </list>
    <p type="text">
                Du er her: Landbruks-
                og matdepartementet &lt; Dokumenter &lt;
                Proposisjoner og
                meldinger &lt; Forslag til lov om
                reindrift...</p>
    <p type="text">Ot.prp. nr. 25 (2006-2007)</p>
    <section>
      <p type="title">Om lov om reindrift
                (reindriftsloven)</p>
    </section>
    <p type="text">
                Bla i dokumentet: 
                &lt;  Tilråding | | 
                Dokumentets forside</p>
    <section>
      <p type="title">Forslag til lov om reindrift
                      (reindriftsloven)</p>
    </section>
    <section>
      <p type="title">Kapittel 1 Innledende
                          bestemmelser</p>
    </section>
    <section>
      <p type="title">§ 1 Lovens
                            formål</p>
    </section>
    <p type="text">For det samiske
                              reinbeiteområdet skal loven legge til
                              rette for en økologisk, økonomisk og
                              kulturelt bærekraftig reindrift med basis
                              i samisk kultur, tradisjon og sedvane til
                              gagn for reindriftsbefolkningen selv og
                              samfunnet for øvrig. For å nå disse mål
                              skal loven gi grunnlag for en
                              hensiktsmessig organisering og
                              forvaltning av reindriften. Reindriften
                              skal bevares som et viktig grunnlag for
                              samisk kultur og samfunnsliv.</p>
    <p type="text">Loven skal bidra til
                              sikring av reindriftsarealene i det
                              samiske reinbeiteområdet som reindriftens
                              viktigste ressursgrunnlag. Ansvaret for
                              sikring av arealene påhviler både
                              innehavere av reindriftsretten, øvrige
                              rettighetshavere og myndig­hetene.</p>
    <p type="text">Utenfor det samiske
                              reinbeiteområdet skal loven legge
                              forholdene til rette for en økologisk
                              bærekraftig utnytting av
                              reinbeiteressursene i de områder der
                              reindrift foregår.</p>
    <section>
      <p type="title">§ 2 Virkeområde</p>
    </section>
    <p type="text">Loven gjelder for riket
                              med de begrensninger som følger av lov
                              9. juni 1972 nr. 31 om svensk
                              reinbeiting i Norge og norsk reinbeiting
                              i Sverige.</p>
    <p type="text">For reindrift i
                              Trollheimen gjelder reglene i lov
                              21. desember 1984 nr. 101 om
                              reindrift i kommunene Meldal, Midtre
                              Gauldal, Oppdal, Rennebu, Rindal, Sunndal
                              og Surnadal.</p>
    <section>
      <p type="title">§ 3 Forholdet til
                            folkeretten</p>
    </section>
    <p type="text">Loven skal anvendes i
                              samsvar med folkerettens regler om urfolk
                              og minoriteter.</p>
    <section>
      <p type="title">§ 4 Det samiske
                            reinbeiteområdet</p>
    </section>
    <p type="text">Den samiske befolkningen
                              har på grunnlag av alders tids bruk rett
                              til å utøve reindrift innenfor de delene
                              av fylkene Finnmark, Troms, Nordland,
                              Nord-Trøndelag, Sør-Trøndelag og Hedmark
                              hvor reindriftssamene fra gammelt av har
                              utøvet reindrift (det samiske
                              reinbeiteområdet).</p>
    <p type="text">Innenfor det samiske
                              reinbeiteområdet skal det legges til
                              grunn at det foreligger rett til
                              reinbeite innenfor rammen av denne lov,
                              med mindre annet følger av særlige
                              rettsforhold.</p>
    <p type="text">Ved inngrep i
                              reindriftssamenes reindriftsrettigheter
                              skal det ytes erstatning i samsvar med
                              alminnelige ekspropriasjonsrettslige
                              grunnsetninger.</p>
    <section>
      <p type="title">§ 5 Samiske regionale
                            reinbeiteområder</p>
    </section>
    <p type="text">Det samiske
                              reinbeiteområdet deles inn i samiske
                              regionale reinbeiteområder som skal være
                              åpne for reindrift med slike særlige
                              rettigheter og plikter som er fastsatt i
                              eller i medhold av denne lov. Kongen
                              fastsetter inndelingen.</p>
    <section>
      <p type="title">§ 6 Samiske
                            reinbeitedistrikter</p>
    </section>
    <p type="text">Reindriftsstyret deler inn
                              de samiske regionale reinbeiteområdene i
                              samiske reinbeitedistrikter etter reglene
                              i § 42.</p>
    <section>
      <p type="title">§ 7 Ekspropriasjon for å
                            sikre reinbeiteareal</p>
    </section>
    <p type="text">Kongen kan kreve avstått
                              til staten grunn og rettigheter, herunder
                              rettigheter som nevnt i kapittel 3, samt
                              rett til erstatning for skade voldt av
                              rein, når dette finnes nødvendig av
                              hensyn til reindriften i det samiske
                              reinbeiteområdet og det må regnes med at
                              inngrepet utvilsomt vil være til mer gagn
                              enn skade.</p>
    <p type="text">Gjelder saken avståelse av
                              rettigheter som nevnt i kapittel 3, kan
                              saksøkeren fritas for å erstatte
                              saksøktes sakskostnader så fremt saksøkte
                              etter forhandlinger har avslått eller
                              unnlatt å svare på et tilbud, og saksøkte
                              ved skjønnsavgjørelsen ikke oppnår mer
                              enn tilbudet. For øvrig gjelder
                              sakskostnadsreglene i lov 1. juni
                              1917 nr. 1 om skjønn og
                              ekspropriasjonssaker.</p>
    <section>
      <p type="title">§ 8 Reindrift utenfor det
                            samiske reinbeiteområdet</p>
    </section>
    <p type="text">Utenfor det samiske
                              reinbeiteområdet kan reindrift ikke
                              utøves uten særskilt tillatelse fra
                              Kongen. Slik tillatelse kan bare gis til
                              den som kan legge frem skriftlig samtykke
                              fra vedkommende grunneiere og
                              rettighetshavere eller på annen måte
                              disponerer tilstrekkelig store og
                              hensiktsmessig avgrensede
                              reinbeitearealer. Tillatelse bør ikke gis
                              for villreinområde. Det bør også vises
                              varsomhet med å gi tillatelse for områder
                              som ligger slik til i nærheten av
                              reinbeiteområder at det kan skape
                              konflikter. Tillatelse kan gis for
                              begrenset tid og gjelder under ingen
                              omstendighet etter at beiteretten er falt
                              bort. Det kan settes nærmere vilkår for
                              driften.</p>
    <p type="text">Sameiestrekning utenfor
                              det samiske reinbeiteområdet kan
                              disponeres til tamreindrift ved
                              flertallsvedtak i samsvar med lov
                              18. juni 1965 nr. 6 om
                              sameige.</p>
    <p type="text">Dersom eiere og brukere
                              som rår over den største del av et
                              fjellområde som er høvelig til
                              tamreindrift, ønsker området disponert
                              til slik virksomhet, men hindres i dette
                              av enkelte grunneiere som ikke vil være
                              med, kan bestemmelsene om sams tiltak i
                              jordskifteloven § 2 bokstav e brukes
                              tilsvarende.</p>
    <p type="text">Med Kongens godkjenning
                              kan allmenningsstyret for inntil 10 år om
                              gangen gi tillatelse til tamreindrift i
                              bygdeallmenning utenom reinbeiteområde,
                              dersom reindrift kan foregå uten
                              vesentlig skade eller ulempe for de
                              bruksberettigede.</p>
    <p type="text">Om tamreindrift i
                              statsallmenning utenom reinbeiteområde
                              gjelder bestemmelsene i fjellova
                              § 17.</p>
    <section>
      <p type="title">Kapittel 2 Reindrift i det samiske
                          reinbeiteområdet</p>
    </section>
    <section>
      <p type="title">§ 9 Rett til å eie
                            rein i det samiske
                            reinbeiteområdet</p>
    </section>
    <p type="text">Bare personer som har rett
                              til reinmerke, jf. § 32, har rett
                              til å eie rein i det samiske
                              reinbeiteområdet.</p>
    <p type="text">Det er et vilkår for å eie
                              rein at reinen inngår i en siidaandel
                              eller sideordnet rekrutteringsandel som
                              blir drevet av en ansvarlig leder etter
                              reglene i §§ 10 flg.</p>
    <p type="text">Dersom særlige grunner
                              foreligger, kan Reindriftsstyret samtykke
                              i at person som ikke fyller vilkårene
                              etter første eller annet ledd, får eie
                              rein i det samiske reinbeiteområdet.</p>
    <p type="text">Reindriftsstyret kan
                              videre gi tillatelse til at
                              privatpersoner eller institusjoner eier
                              rein for vitenskapelige formål og i
                              forsøksøyemed under offentlig ledelse
                              eller tilsyn. Slike tillatelser skal gis
                              for begrenset tid og knyttes til bestemte
                              vilkår.</p>
    <section>
      <p type="title">§ 10 Siidaandel</p>
    </section>
    <p type="text">Med siidaandel forstås en
                              familiegruppe eller enkeltperson som er
                              del av en siida, jf. § 51, og som
                              driver reindrift under ledelse av en
                              person eller av ektefeller eller samboere
                              i fellesskap. Leder av siidaandelen må
                              være bosatt i Norge.</p>
    <p type="text">Ansvarlig leder av
                              siidaandelen bestemmer hvem som får eie
                              rein i andelen og vedkommendes
                              reintall.</p>
    <p type="text">En reineier kan være
                              ansvarlig leder for bare én siidaandel og
                              kan heller ikke eie rein i mer enn én
                              siidaandel. Umyndige barn hvis foreldre
                              ikke lever sammen, har likevel adgang til
                              å eie rein i siidaandel både hos fars
                              slekt og hos mors slekt.</p>
    <section>
      <p type="title">§ 11 Etablering av
                            siidaandel</p>
    </section>
    <p type="text">Driftsenhet som ved lovens
                              ikrafttredelse er registrert hos
                              områdestyret, anses som siidaandel i
                              forhold til reglene i denne lov. Den som
                              ved lovens ikrafttredelse er innehaver av
                              driftsenheten, anses som ansvarlig leder
                              av vedkommende siidaandel.</p>
    <p type="text">Lederne av siidaandelene i
                              en siida kan ved enstemmighet bestemme at
                              det skal etableres en ny siidaandel i
                              siidaen under ledelse av en utpekt person
                              som er myndig og som fyller vilkårene i
                              § 9 for å eie rein. Det skal ses hen
                              til at etableringen ikke truer grunnlaget
                              for økologisk, økonomisk og kulturell
                              bærekraft i siidaen.</p>
    <p type="text">Ved etablering av ny
                              siidaandel skal reintallet holdes
                              innenfor det øvre reintall som er bestemt
                              for siidaen, jf. § 60 første og
                              annet ledd. Dersom etableringen fører til
                              overskridelse av reintallet, skal det
                              foretas reduksjon etter reglene i
                              § 60 tredje og fjerde ledd.</p>
    <p type="text">Ved avgjørelsen av hvem
                              som skal lede en ny siidaandel, skal det
                              bl.a. tas hensyn til arbeidsinnsatsen i
                              siidaen og livsforholdene for den som det
                              er spørsmål om å utpeke, samt lovens
                              formål.</p>
    <p type="text">Melding om ny siidaandel
                              skal sendes områdestyret for godkjenning.
                              Områdestyret skal kontrollere at
                              vilkårene for etablering av ny siidaandel
                              er oppfylt, herunder at etableringen ikke
                              truer grunnlaget for en økologisk,
                              økonomisk og kulturelt bærekraftig
                              reindrift i siidaen. Områdestyret kan
                              nekte godkjenning dersom det
                              gjennomsnittlige reintall i den enkelte
                              siidaandel blir under 250 rein beregnet i
                              forhold til fastsatt øvre reintall for
                              siidaen.</p>
    <p type="text">Reglene i annet til femte
                              ledd gjelder tilsvarende ved overflytting
                              av en siidaandel til en annen siida.</p>
    <p type="text">Områdestyret kan, hvis
                              særlige grunner foreligger, pålegge et
                              distrikt eller en siida å etablere en
                              eller flere nye siidaandeler. Lederen for
                              ny siidaandel utpekes etter reglene i
                              annet til femte ledd. Oppnås ikke
                              enighet, skal lederen utpekes av
                              områdestyret.</p>
    <section>
      <p type="title">§ 12 Sideordnet
                            rekrutteringsandel</p>
    </section>
    <p type="text">Ansvarlig leder av en
                              siidaandel kan bestemme at det skal
                              etableres en sideordnet
                              rekrutteringsandel knyttet til
                              siidaandelen.</p>
    <p type="text">Etableringen av en
                              sideordnet rekrutteringsandel forutsetter
                              at det fastsettes et høyeste reintall som
                              siidaandelen og den sideordnede
                              rekrutteringsandelen i sum må holde seg
                              innenfor.</p>
    <p type="text">Det kan ikke etableres mer
                              enn én sideordnet rekrutteringsandel til
                              hver siidaandel.</p>
    <p type="text">En sideordnet
                              rekrutteringsandel kan bestå i inntil syv
                              år, og det forutsettes at det ved
                              etablering av slik andel samtidig inngås
                              en avtale for overtakelse av
                              siidaandelen. Ansvaret som leder av en
                              rekrutteringsandel kan bare overlates til
                              et barn, et barnebarn eller en annen av
                              den yngre generasjon som oppfyller
                              vilkårene i § 9 for å eie rein.
                              Vedkommende må være myndig og ha deltatt
                              i alle sider av arbeidet i reindriften
                              sammen med lederen i minst tre år.</p>
    <p type="text">Lederen for den
                              sideordnede rekrutteringsandelen har
                              samme rettigheter og plikter som en leder
                              av en siidaandel, med mindre noe annet
                              følger av loven her.</p>
    <p type="text">Dersom lederen for
                              siidaandelen dør eller trekker seg som
                              ansvarlig leder, inngår den sideordnede
                              rekrutteringsandelen i siidaandelen med
                              lederen av den sideordnede
                              rekrutteringsandelen som ny leder.</p>
    <p type="text">Melding om etablering av
                              sideordnet rekrutteringsandel skal sendes
                              områdestyret som skal kontrollere at de
                              formelle vilkår for etablering av
                              sideordnet rekrutteringsandel er
                              oppfylt.</p>
    <section>
      <p type="title">§ 13 Ektefelles og samboers
                            stilling</p>
    </section>
    <p type="text">Dersom ansvarlig leder av
                              en siidaandel er eller blir gift, kan
                              begge ektefeller være ansvarlige ledere
                              av siidaandelen. Det gjelder selv om bare
                              den ene ektefelle fyller vilkårene i
                              § 9 første ledd for å eie rein. Slik
                              felles siidaandel innebærer at
                              ektefellene står solidarisk ansvarlige
                              som ledere av siidaandelen.</p>
    <p type="text">Hvis ektefellene er enige
                              om at begge skal stå som ansvarlig leder,
                              må de gi melding om dette i melding om
                              reindrift, jf. § 18.</p>
    <p type="text">Ektefeller som begge
                              oppfyller vilkårene i § 9 første ledd for
                              å eie rein, kan være selvstendige ledere
                              for hver sin siidaandel, med de
                              begrensninger som følger av loven for
                              øvrig.</p>
    <p type="text">Bestemmelsene i første til
                              tredje ledd gjelder tilsvarende for to
                              ugifte personer som lever sammen
                              (samboere) dersom de</p>
    <list>
      <p type="listitem">1. har eller har hatt
                                felles barn,</p>
      <p type="listitem">2. tidligere har vært
                                gift med hverandre, eller</p>
      <p type="listitem">3. har levd sammen i
                                ekteskapslignende forhold i to år.</p>
    </list>
    <section>
      <p type="title">§ 14 Opphør av ekteskap og
                            samboerskap</p>
    </section>
    <p type="text">Har siidaandelen vært
                              drevet i fellesskap mellom ektefeller
                              eller samboere, og en av dem dør, blir
                              den gjenlevende parten ansvarlig leder
                              alene. Dette gjelder selv om den
                              gjenlevende parten ikke fyller vilkårene
                              i § 9 første ledd for å eie
                              rein.</p>
    <p type="text">Dersom ekteskapet eller
                              samboerskapet opphører på annen måte enn
                              ved død, mister den ektefellen eller
                              samboeren som har fått medansvar gjennom
                              ekteskapet eller samboerskapet, rett til
                              å stå som medansvarlig leder. Partene kan
                              avtale at vedkommende fortsatt likevel
                              skal eie rein i siidaandelen og eventuelt
                              alene skal ha lederansvaret for
                              siidaandelen. Dette gjelder selv om
                              vedkommende ikke fyller vilkårene i
                              § 9 første ledd for å eie rein.</p>
    <p type="text">Endringer i lederansvaret
                              etter første og annet ledd skal meldes
                              til områdestyret.</p>
    <section>
      <p type="title">§ 15 Overføring av ansvaret
                            som leder av siidaandel</p>
    </section>
    <p type="text">Dersom sideordnet
                              rekrutteringsandel ikke er etablert, kan
                              lederen av en siidaandel overføre
                              ansvaret som leder av andelen til et
                              barn, et barnebarn eller en annen person
                              som oppfyller vilkårene i § 9 første ledd
                              for å eie rein i andelen.</p>
    <p type="text">Den nye lederen av
                              siidaandelen må være myndig og må ha
                              deltatt i alle sider av arbeidet i
                              reindriften sammen med lederen i minst
                              tre år. Områdestyret kan i særlige
                              tilfelle godkjenne overføring til et barn
                              eller barnebarn som ikke oppfyller disse
                              kravene.</p>
    <p type="text">Ved overføring av
                              lederansvaret for en siidaandel har
                              tidligere leder fortsatt rett til å eie
                              rein i siidaandelen.</p>
    <p type="text">Dersom lederen av en
                              siidaandel dør uten at det er truffet
                              beslutning som nevnt i første ledd, har
                              et barn, et barnebarn eller en annen
                              slektning som oppfyller vilkårene i
                              § 9 første ledd for å eie rein i
                              andelen, rett til å overta ansvaret for
                              siidaandelen med mindre gjenlevende
                              ektefelle eller samboer overtar ansvaret
                              etter reglene i § 14. Annet ledd
                              gjelder tilsvarende.</p>
    <p type="text">Ved dødsfall kan det søkes
                              områdestyret om at siidaandelen stilles i
                              bero inntil barn, barnebarn eller annen
                              person som oppfyller vilkårene i § 9
                              første ledd for å eie rein i andelen, er
                              myndig.</p>
    <p type="text">Melding om overføring av
                              siidaandel skal sendes områdestyret som
                              skal kontrollere at de formelle vilkår
                              foreligger.</p>
    <section>
      <p type="title">§ 16 Avvikling av
                            siidaandel</p>
    </section>
    <p type="text">Dersom ansvarlig leder for
                              en siidaandel beslutter å avvikle sin
                              reindrift eller dør uten at ansvaret
                              overføres til en annen etter reglene i §§
                              12 og 15, skal siidaandelen oppløses
                              og reinen selges med mindre den inngår i
                              en annen siidaandel eller i en sideordnet
                              rekrutteringsandel. Styret i
                              sommersiidaen, jf. § 52, eller den
                              kontaktperson som er valgt etter
                              § 53 annet ledd, skal påse at
                              siidaandelen avvikles. Kostnaden ved
                              avviklingen skal dekkes av inntektene fra
                              salg av reinen.</p>
    <p type="text">Dersom ansvarlig leder for
                              en sideordnet rekrutteringsandel
                              beslutter å avvikle sin reindrift eller
                              dør, går andelen inn i den siidaandelen
                              som rekrutteringsandelen ble etablert ut
                              fra.</p>
    <p type="text">Melding om avvikling etter
                              første og annet ledd skal sendes til
                              områdestyret.</p>
    <p type="text">Hvis en siidaandel eller
                              en sideordnet rekrutteringsandel har hatt
                              et reintall på under 50 i fem år, må den
                              avvikles som siidaandel. Beslutningen om
                              avvikling treffes av områdestyret.
                              Områdestyret skal det fjerde året med et
                              reintall på under 50 varsle lederen av
                              siidaandelen om den forestående
                              avviklingen. Varslingen må skje minst
                              seks måneder før fristen for innsending
                              av neste års melding om reindrift.
                              Bestemmelsen om gjennomføring av
                              avvikling i første ledd får tilsvarende
                              anvendelse.</p>
    <section>
      <p type="title">§ 17 Hold av rein i strid med
                            reglene i kapittel 2</p>
    </section>
    <p type="text">Den som har rein i strid
                              med reglene i kapittel 2, kan pålegges å
                              bringe forholdet til opphør etter reglene
                              i kapittel 11.</p>
    <section>
      <p type="title">§ 18 Melding om
                            reindrift</p>
    </section>
    <p type="text">Leder av siidaandel skal
                              årlig gi melding om reindrift til
                              områdestyret. Meldingen skal inneholde
                              opplysninger om antall rein i
                              siidaandelen og eiere av rein innenfor
                              andelen, samt opplysninger om
                              siidatilknytning. Kopi av meldingen
                              sendes styret i det distrikt der
                              reindriften foregår.</p>
    <p type="text">Departementet gir nærmere
                              regler om hvilke opplysninger meldingen
                              skal inneholde og om fristen for å gi
                              melding m.v.</p>
    <p type="text">Opplysninger i meldingen
                              om enkeltpersoners reintall og deres
                              personlige forhold er underlagt
                              taushetsplikt, med mindre noe annet
                              følger av lov. Forvaltningsloven §§ 13 a
                              til 13 e gjelder tilsvarende.</p>
    <section>
      <p type="title">Kapittel 3 Reindriftsrettens
                          innhold</p>
    </section>
    <section>
      <p type="title">§ 19 Beiterett</p>
    </section>
    <p type="text">Retten til å utøve
                              reindrift gir rett til å la reinen beite
                              i fjellet og annen utmarksstrekning,
                              herunder også tidligere dyrket mark og
                              slåtteng som ligger for seg selv uten
                              tilknytning til bebodde områder eller
                              dyrkede arealer i drift, dersom de ikke
                              er holdt i hevd og heller ikke er i bruk
                              som kulturbeite, med mindre arealet er
                              inngjerdet med gjerde som freder for
                              rein. Kongen kan gi nærmere bestemmelser
                              om hva som skal forstås med gjerde som
                              freder for rein.</p>
    <p type="text">Kongen kan gjøre vedtak om
                              at bestemte barskogstrekninger skal være
                              fredet for reinbeiting i en viss tid, når
                              dette anses påkrevet av hensyn til
                              skogens foryngelse eller gjenvekst.
                              Kongen kan også i andre tilfelle gjøre
                              vedtak om fredning av nærmere bestemte
                              områder i en viss tid når særlige hensyn
                              tilsier dette. Fredningsvedtak kan også
                              gjøres gjeldende for flytting med
                              rein.</p>
    <p type="text">Areal som blir fredet for
                              reinbeiting, bør kompenseres ved
                              utlegging av tilsvarende beitearealer
                              hvor dette er mulig.</p>
    <section>
      <p type="title">§ 20 Årstidsbeiter</p>
    </section>
    <p type="text">Beiteretten omfatter rett
                              til nødvendige årstidsbeiter, dvs. vår-,
                              sommer-, høst- og vinterbeiter, herunder
                              flyttleier, kalvingsland og
                              parringsområder.</p>
    <section>
      <p type="title">§ 21 Rett til husvære, buer
                            o.l.</p>
    </section>
    <p type="text">Retten til å utøve
                              reindrift gir rett til i utmark å
                              disponere grunn til nødvendige hytter og
                              gammer for folk og til buer og stillinger
                              som trengs til oppbevaring av løsøre og
                              matvarer.</p>
    <p type="text">En reindriftsutøver har
                              adgang til mot vederlag å få utvist tomt
                              til bolig dersom reindriftsutøveren ikke
                              på annen måte kan skaffe seg bolig som er
                              nødvendig av hensyn til en rasjonell
                              utøvelse av reindriften. Kan ikke partene
                              bli enige om at forutsetningene for å
                              kreve utvisning av tomt er til stede,
                              eller om stedsvalg, størrelse og
                              avgrensing, vilkår og vederlag, avgjøres
                              dette ved skjønn ved
                              jordskifteretten.</p>
    <p type="text">Grunnen som er tatt i bruk
                              eller utvist og bygninger og anlegg som
                              er oppført med hjemmel i første eller
                              annet ledd, kan ikke uten godkjennelse av
                              Kongen og samtykke fra grunneieren brukes
                              til annet formål enn reindrift eller
                              overdras til andre enn utøvere av
                              reindrift og som fyller forutsetningene i
                              første og annet ledd.</p>
    <section>
      <p type="title">§ 22 Flyttleier</p>
    </section>
    <p type="text">Reindriftsutøvere har
                              adgang til fritt og uhindret å drive og
                              forflytte rein i de deler av
                              reinbeiteområdet hvor reinen lovlig kan
                              ferdes og adgang til flytting med rein
                              etter tradisjonelle flyttleier. Med til
                              flyttlei regnes også faste inn- og
                              avlastingsplasser for transport av
                              reinen.</p>
    <p type="text">Reindriftens flyttleier må
                              ikke stenges, men Kongen kan samtykke i
                              omlegging av flyttlei og i åpning av nye
                              flyttleier når berettigede interesser gir
                              grunn til det. Eventuell skade som følge
                              av omlegging av flyttlei eller åpning av
                              ny flyttlei erstattes etter skjønn ved
                              jordskifteretten, hvis enighet ikke
                              oppnås. Kongen kan bestemme at også
                              fastleggingen i detalj av den nye
                              flyttleien skal overlates til
                              skjønnet.</p>
    <section>
      <p type="title">§ 23Motorferdsel</p>
    </section>
    <p type="text">Den som utøver reindrift,
                              har adgang til bruk av nødvendige
                              fremkomst- og transportmidler i samsvar
                              med distriktsplan, jf. § 62.</p>
    <p type="text">Bruk av terrenggående
                              kjøretøy på bar mark skal begrenses mest
                              mulig og skal så langt mulig foregå i
                              faste løyper. Motorisert ferdsel eller
                              flyging inn i område fredet i medhold av
                              lov 19. juni 1970 nr. 63 om
                              naturvern skal foregå i samsvar med
                              fastsatte forskrifter om vern. Nærmere
                              regler om slik ferdsel i fredet område
                              kan fastsettes ved forskrift av
                              vedkommende forvaltningsmyndighet i
                              samråd med distriktsstyret og
                              områdestyret.</p>
    <section>
      <p type="title">§ 24 Gjerder og andre
                            anlegg</p>
    </section>
    <p type="text">Retten til å utøve
                              reindrift gir rett til å føre opp
                              arbeids- og sperregjerder, slakteanlegg,
                              broer og andre anlegg som er nødvendige
                              for reindriften. Gjerder og anlegg må
                              ikke plasseres slik at de virker unødig
                              skjemmende eller er til vesentlig skade
                              eller ulempe for grunneieren eller for
                              andre rettmessige interesser.</p>
    <p type="text">Gjerder og anlegg som skal
                              bli stående ut over en sesong, kan ikke
                              oppføres uten godkjenning av
                              departementet. Godkjenning av større
                              anlegg kan først gis etter en fagkyndig
                              vurdering av de samlede miljømessige
                              virkninger, sammenholdt med de
                              reindriftsfaglige behov for anlegget.
                              Hvis ikke grunneieren og eventuelle
                              bruksberettigede gir sitt samtykke, kan
                              departementet gi tillatelse til utføring
                              av anlegget mot vederlag etter skjønn ved
                              jordskifteretten for skade og ulempe.</p>
    <p type="text">Gjerder og anlegg som ikke
                              er i samsvar med første eller annet ledd,
                              kan områdestyret kreve fjernet eller
                              endret av den som er ansvarlig. Er dette
                              ikke etterkommet innen en fastsatt frist,
                              kan reindriftsagronomen iverksette riving
                              eller endring umiddelbart. Områdestyret
                              kan delegere sin myndighet etter dette
                              ledd til reindriftsagronomen. Utgifter
                              ved tiltak etter dette ledd skal bæres av
                              den ansvarlige og er tvangsgrunnlag for
                              utlegg.</p>
    <p type="text">Departementet kan gi
                              nærmere bestemmelser om hvordan gjerder
                              og andre anlegg skal plasseres og
                              utformes, herunder om gjerdematerialer
                              m.m. Departementet kan også gi
                              bestemmelser om vedlikehold av permanente
                              gjerder og anlegg og om plikt til å ta
                              bort gjerder og anlegg som ikke holdes i
                              forskriftsmessig stand eller som ikke
                              lenger er i bruk.</p>
    <section>
      <p type="title">§ 25 Brensel og trevirke i
                            det samiske reinbeite-
                            området</p>
    </section>
    <p type="text">I det samiske
                              reinbeiteområdet gir rett til å utøve
                              reindrift rett til i forbindelse med
                              lovlig utøvelse av reindrift, til eget
                              bruk å ta lauvtrær, busker, einer,
                              vidjer, bjørkeris, selvtørrede bartrær og
                              tørt vindfall, nedfalne greiner og
                              kvister, stubber, never og bark, både på
                              offentlig og privat eiendom når virket
                              skal brukes til:</p>
    <list>
      <p type="listitem">1. brensel,</p>
      <p type="listitem">2. gammer, koier, buer
                                eller stillinger for oppbevaring av
                                løsøre og matvarer,</p>
      <p type="listitem">3. teltstenger,
                                redskaper og enklere bruksting,</p>
      <p type="listitem">4. arbeidsgjerder
                                (trøer, ringgjerder),</p>
      <p type="listitem">5. garving.</p>
    </list>
    <p type="text">Friskt lauvtrevirke og
                                  friske busker må ikke tas så fremt
                                  det på stedet eller i nærheten finnes
                                  annet virke som er tjenlig for
                                  formålet.</p>
    <p type="text">Skogeieren kan kreve
                                  betaling for friske lauvtrær som tas
                                  i privat skog, men ellers kan det
                                  ikke kreves betaling for virke som
                                  rettmessig blir tatt i medhold av
                                  denne paragraf. Det skal uten opphold
                                  gis melding til grunneieren om uttak
                                  av trevirke som denne kan kreve
                                  betaling for. Oppnås ikke enighet om
                                  betalingen, kan beløpets størrelse
                                  kreves fastsatt ved skjønn ved
                                  jordskifteretten. Finnmarkseiendommen
                                  kan ikke kreve betaling etter
                                  bestemmelsene i leddet her.</p>
    <p type="text">Så langt det
                                  fremstiller seg som nødvendig av
                                  hensyn til skogens bevaring,
                                  foryngelse eller gjenvekst eller
                                  fordi det er mangel på trevirke i
                                  distriktet, kan Kongen ved forskrift
                                  begrense eller helt forby uttak av
                                  trevirke i nærmere bestemte områder
                                  og derunder bl.a. bestemme at friskt
                                  virke bare kan tas etter
                                  utvising.</p>
    <section>
      <p type="title">§ 26 Jakt, fangst og fiske i
                            det samiske
                            reinbeite­området</p>
    </section>
    <p type="text">I det samiske
                              reinbeiteområdet gir rett til å utøve
                              reindrift rett til i forbindelse med
                              lovlig utøvelse av reindrift å drive
                              jakt, fangst og fiske i statsallmenning,
                              i ikke særskilt matrikulert statseiendom
                              og på Finnmarkseiendommens grunn innenfor
                              det reinbeitedistrikt hvor reindriften
                              foregår, på samme vilkår som gjelder for
                              personer som er fast bosatt i den
                              kommune, bygd eller grend hvor
                              allmenningen, statseiendommen eller den
                              aktuelle del av Finnmarkseiendommens
                              grunn ligger. I statens matrikulerte
                              skoger og høyfjellsstrekninger innenfor
                              reinbeiteområde skal reindriftsutøvernes
                              adgang til jakt, fangst og fiske være som
                              den har vært fra gammelt av.</p>
    <p type="text">Kongen kan gjøre vedtak om
                              at utøverne av reindriftsnæringen skal ha
                              enerett til bruk av bundne redskaper til
                              fangst av fisk i nærmere bestemte vann og
                              elvestrekninger i andre statseiendommer
                              enn statsallmenningene. Kongen kan også
                              gjøre vedtak om at visse vann og
                              elvestrekninger i eiendommer som nevnt i
                              foregående punktum skal være forbeholdt
                              til bruk for dem som utøver
                              reindrift.</p>
    <p type="text">For jakt, fangst og fiske
                              som drives etter bestemmelsene i denne
                              paragraf, skal det ikke betales leie
                              eller kortavgift.</p>
    <section>
      <p type="title">Kapittel 4 Alminnelige regler om
                          utøvelse av reindrift</p>
    </section>
    <section>
      <p type="title">§ 27 Utøvelse av
                            reindrift</p>
    </section>
    <p type="text">En reineier skal under
                              utøvelse av sin reindrift ta hensyn til
                              andre reineieres reindrift og ikke
                              utnytte beitene på en slik måte at de
                              forringes for andre reineiere. Reineieren
                              må heller ikke hindre andre i deres
                              rettmessige utøvelse av reindrift.</p>
    <p type="text">En reineier skal sørge for
                              at reindriften skjer innenfor de rammer
                              som følger av loven her i samsvar med
                              bruksreglene i distriktet.</p>
    <section>
      <p type="title">§ 28 Tilsyn</p>
    </section>
    <p type="text">Reinen skal holdes under
                              slikt tilsyn at den så vidt mulig hindres
                              fra å volde skade, komme utenfor lovlig
                              beiteområde eller sammenblandes med annen
                              rein.</p>
    <p type="text">Nærmere regler om tilsyn
                              kan fastsettes i distriktets regler om
                              beitebruk.</p>
    <section>
      <p type="title">§ 29Innsyn</p>
    </section>
    <p type="text">Siida som har grunn til å
                              tro at rein fra den har kommet inn i en
                              annen siidas flokk, har rett til å
                              besiktige flokken for å se om dens rein
                              er i flokken.</p>
    <p type="text">Innsyn kan bare skje med
                              en representant for siidaen til stede.
                              Representanten skal bidra til at innsyn
                              kan finne sted. For øvrig gjennomføres
                              innsyn i henhold til skikk og bruk blant
                              reineierne i området.</p>
    <p type="text">Nærmere regler om innsyn
                              kan gis i bruks­reglene for
                              distriktet.</p>
    <section>
      <p type="title">§ 30 Behandling av andre
                            siidaers rein</p>
    </section>
    <p type="text">Siida som har fått rein
                              fra en annen siida inn i flokken, skal
                              snarest mulig underrette den andre
                              siidaen om forholdet. Skilling finner
                              sted etter reglene i § 31.</p>
    <p type="text">Er det vanskelig for den
                              andre siidaen å hente reinen eller kan
                              utskilling ikke foretas, plikter den
                              siidaen som har fått andres rein inn i
                              flokken, å ta vare på reinen inntil
                              utskilling og avhenting kan finne
                              sted.</p>
    <p type="text">Nærmere regler om
                              behandling av andre siidaers rein kan gis
                              i bruksreglene for distriktet.</p>
    <section>
      <p type="title">§ 31 Skilling</p>
    </section>
    <p type="text">Den som har rein i en
                              flokk sammen med andre, kan kreve
                              skilling for uttak av egne dyr.</p>
    <p type="text">De andre som har rein i
                              flokken, har plikt til å legge forholdene
                              til rette for skilling. Ingen må
                              forstyrre arbeidet under skillingen.
                              Skilling bør finne sted før flokken
                              forlater sesongbeiteområdet.</p>
    <p type="text">Skilling kan ikke kreves
                              under kalving eller i forbindelse med
                              brunst eller hvis skilling ikke er
                              tilrådelig av dyrevernmessige
                              grunner.</p>
    <p type="text">Før rein settes i gjerde
                              for skilling, må de siidaer som kan ha
                              rein i flokken, varsles.</p>
    <p type="text">Nærmere regler om skilling
                              og varsling kan gis i bruksreglene for
                              distriktet.</p>
    <section>
      <p type="title">Kapittel 5 Merking av rein og
                          registrering av reinmerke</p>
    </section>
    <section>
      <p type="title">§ 32 Rett til
                            reinmerke</p>
    </section>
    <p type="text">Rett til reinmerke har
                              personer av samisk ætt som</p>
    <list>
      <p type="listitem">1. ved lovens
                                ikrafttredelse hadde reindrift som
                                hovednæring i reinbeitedistrikt i
                                samsvar med lov 9. juni 1978
                                nr. 49 om reindrift § 4, jf.
                                § 3, eller</p>
      <p type="listitem">2. har foreldre eller
                                besteforeldre som har hatt reindrift
                                som hovednæring, og som</p>
      <p type="listitem">3. inngår i siidaandel
                                eller skal inngå i siidaandel etter
                                beslutning i henhold til § 10 annet
                                ledd eller lede siidaandel eller
                                sideordnet rekrutteringsandel i henhold
                                til §§ 11 til 15.</p>
    </list>
    <p type="text">Den som blir adoptert,
                                  får samme rett til reinmerke som om
                                  adoptivbarnet hadde vært
                                  adoptivforeldrenes egnefødte barn,
                                  selv om vedkommende ikke er av samisk
                                  ætt.</p>
    <p type="text">Den som er gift med
                                  noen som er ansvarlig leder for
                                  siidaandel, men ikke selv fyller
                                  vilkårene i første ledd for
                                  reinmerke, har rett til reinmerke.
                                  Det samme gjelder samboer som nevnt i
                                  § 13 fjerde ledd.</p>
    <p type="text">Overtar en person som
                                  nevnt i tredje ledd lederansvaret for
                                  siidaandelen, jf. § 14, har
                                  vedkommende rett til reinmerke så
                                  lenge vedkommende er ansvarlig leder
                                  for en siidaandel. Vedkommendes nye
                                  ektefelle eller samboer har ikke rett
                                  til reinmerke etter tredje ledd.</p>
    <p type="text">Har Reindriftsstyret i
                                  henhold til § 9 tredje ledd gitt
                                  en person rett til å eie rein, kan
                                  Reindriftsstyret også gi vedkommende
                                  rett til reinmerke der dette er
                                  nødvendig av hensyn til en velordnet
                                  reindrift.</p>
    <section>
      <p type="title">§ 33 Plikt til merking av
                            rein</p>
    </section>
    <p type="text">All rein i det samiske
                              reinbeiteområdet skal merkes med eierens
                              merke.</p>
    <p type="text">Reinen skal merkes med
                              eierens registrerte merke innen 31.
                              oktober samme år som den er født.
                              Områdestyret kan i særlige tilfelle
                              samtykke i at denne frist overskrides,
                              men ikke under noen omstendighet ut over
                              31. mai det påfølgende år.</p>
    <p type="text">Merking skal skje i
                              henhold til bestemmelsene i lov 20.
                              desember 1974 nr. 73 om dyrevern.</p>
    <section>
      <p type="title">§ 34 Former for
                            merking</p>
    </section>
    <p type="text">Innenfor det samiske
                              reinbeiteområdet skal merking av rein
                              skje ved snitt i øret med eierens
                              registrerte reinmerke.</p>
    <p type="text">I tillegg til registrert
                              reinmerke kan det anvendes øreklips ved
                              overtagelse av eiendomsretten til rein
                              som er merket med den tidligere eierens
                              merke.</p>
    <p type="text">Midlertidig merking skjer
                              med hårmerke eller øreklips. Midlertidig
                              merking viser eierforholdet inntil
                              merking i henhold til første eller annet
                              ledd finner sted.</p>
    <section>
      <p type="title">§ 35 Ommerking</p>
    </section>
    <p type="text">Ommerking er ikke
                              tillatt.</p>
    <p type="text">Ommerking straffes etter
                              reglene i straffeloven
                              kapittel 24.</p>
    <section>
      <p type="title">§ 36 Salg av rein uten lovlig
                            merke</p>
    </section>
    <p type="text">Rein født tidligere år, og
                              som etter 31. mai finnes uten lovlig
                              merke, skal som hovedregel selges under
                              distriktsstyrets, eventuelt siidastyrets
                              ansvar.</p>
    <p type="text">Utbyttet av salget
                              tilfaller reinens eier. Er eieren ikke
                              kjent, tilfaller utbyttet siidaen som
                              reinen tilhører. Er heller ikke siidaen
                              kjent, tilfaller utbyttet distriktet.</p>
    <section>
      <p type="title">§ 37 Merkenemnd og
                            klagenemnd</p>
    </section>
    <p type="text">I hvert samiske regionale
                              reinbeiteområde velges en merkenemnd på
                              minst tre og høyst fem medlemmer fra
                              ulike reinbeitedistrikter, med personlige
                              varamedlemmer. Medlemmene og
                              varamedlemmene velges av
                              distriktslederne. Reindriftsforvaltningen
                              utpeker sekretær for nemnda.
                              Reindriftsstyret oppnevner en
                              klagenemnd.</p>
    <section>
      <p type="title">§ 38 Registrering og sletting
                            av merke</p>
    </section>
    <p type="text">Alle reinmerker skal
                              godkjennes av merkenemnda før de tas i
                              bruk i det regionale reinbeiteområdet.
                              Godkjente reinmerker i det regionale
                              reinbeiteområdet registreres hos
                              Reindriftsforvaltningen. Reinmerket skal
                              ha en slik form at forveksling eller
                              misbruk ikke kan finne sted. Merkenemnda
                              skal, under ivaretakelse av hensynet til
                              velordnet reindrift, søke å bevare
                              tradisjonell bruk og utforming av
                              reinmerker, blant annet skal
                              tradisjonelle familiemerker søkes bevart
                              for familien.</p>
    <p type="text">Reinmerke kan ikke
                              registreres som varemerke etter lov
                              3. mars 1961 nr. 4 om
                              varemerker.</p>
    <p type="text">Et registrert reinmerke
                              skal slettes når merkeinnehaveren avgår
                              ved døden uten å etterlate seg rein som
                              sammen med merket overtas av ektefelle
                              eller arving.</p>
    <p type="text">Dersom et reinmerke ikke
                              har vært i bruk de siste 4 år, kan
                              merkenemnda slette merket.</p>
    <p type="text">Dersom et registrert
                              reinmerke har en slik form at forveksling
                              eller misbruk kan finne sted, kan
                              merkenemnda slette merket.</p>
    <p type="text">Med reindriftsstyrets
                              godkjennelse kan merkenemnda vedta
                              utfyllende retningslinjer for utforming
                              av merker m.v.</p>
    <section>
      <p type="title">§ 39 Saksbehandling</p>
    </section>
    <p type="text">Merkenemnda skal kunngjøre
                              innkomne søknader om reinmerke for
                              lederne i siidaandelene i vedkommende og
                              tilstøtende distrikter. Kunngjøring skal
                              også skje i Sverige og Finland.
                              Merkenemndas avgjørelse av søknaden skal
                              kunngjøres på tilsvarende måte.</p>
    <p type="text">Merkenemndas avgjørelse
                              kan påklages til klagenemnda.</p>
    <p type="text">Departementet gir nærmere
                              regler for saksbehandlingen i
                              merkenemnda, herunder om
                              regi­streringsavgift, og regler for
                              klagebehandlingen.</p>
    <section>
      <p type="title">§ 40 Utfyllende bestemmelser
                            om reinmerker</p>
    </section>
    <p type="text">Departementet kan gi
                              nærmere regler om merking av rein og
                              registrering av reinmerker, samt om
                              overføring og sletting av reinmerker som
                              ikke er i bruk.</p>
    <section>
      <p type="title">§ 41 Merking utenfor det
                            samiske reinbeiteområdet</p>
    </section>
    <p type="text">Utenfor det samiske
                              reinbeiteområdet gir departementet
                              nærmere regler om reinmerke og merking av
                              rein.</p>
    <section>
      <p type="title">Kapittel 6 Reindriftens organisering
                          - ­distrikter og siida</p>
    </section>
    <section>
      <p type="title">I Reinbeitedistrikter</p>
    </section>
    <section>
      <p type="title">§ 42 Reinbeitedistrikt</p>
    </section>
    <p type="text">Ved inndelingen av de
                              samiske regionale reinbeiteområdene i
                              reinbeitedistrikter skal reindriftsstyret
                              med utgangspunkt i sedvanemessig bruk
                              legge vekt på at et reinbeitedistrikt får
                              grenser som driftsmessig er naturlige og
                              hensiktsmessige.</p>
    <p type="text">Et distrikt skal
                              fortrinnsvis omfatte alle årstidsbeitene
                              for de reindriftsutøverne som er knyttet
                              til distriktet. Hvor det er
                              hensiktsmessig, kan årstidsbeitene være
                              fordelt over flere distrikter.</p>
    <p type="text">Distriktsinndelingen er
                              ikke til hinder for samarbeid mellom
                              reindriftsutøvere på tvers av
                              distriktsgrensene, så sant et slikt
                              samarbeid ikke går ut over andre
                              reindriftsutøveres rettigheter.
                              Distriktsinndelingen er heller ikke til
                              hinder for bruk av beiter i annet
                              distrikt når dette følger av særskilt
                              rettsgrunnlag. Med særskilt rettsgrunnlag
                              menes rettskraftig dom eller avtale som
                              omfatter alle berørte siidaer.</p>
    <section>
      <p type="title">§ 43 Distriktsstyre</p>
    </section>
    <p type="text">I hvert reinbeitedistrikt
                              skal det være et distriktsstyre valgt av
                              og blant de stemmeberettigede i
                              distriktet etter reglene i annet og
                              tredje ledd.</p>
    <p type="text">Lederen for styret velges
                              av distriktsårsmøtet, jf. § 49.
                              Resten av styret består av en
                              representant for hver sommersiida i
                              distriktet, jf. § 54 første ledd nr.
                              2. En siidas styremedlem velges av
                              siidaårsmøtet, jf. § 53. Er antall
                              sommersiidaer mer enn syv, velges det
                              seks medlemmer ved loddtrekning blant
                              styremedlemskandidatene fra de enkelte
                              sommersiidaene, med unntak for den
                              sommersiidaen som har lederen.
                              Distriktsårsmøtet kan bestemme at
                              styremedlemskap i stedet skal gå på
                              omgang mellom sommersiidaene. Slike
                              regler må godkjennes av områdestyret.
                              Lederen og de øvrige styremedlemmene
                              velges for to år av gangen med personlige
                              varamedlemmer.</p>
    <p type="text">Reindriftsstyret kan, hvis
                              sterke grunner foreligger, bestemme at en
                              sommersiida som er vesentlig større enn
                              gjennomsnittet i distriktet, skal ha
                              sterkere representasjon i styret enn det
                              som følger av reglene i annet ledd.
                              Sommersiidaen kan imidlertid ikke ha
                              flertall i styret.</p>
    <p type="text">Hvis utøverne i
                              sommersiidaen ellers i året danner mindre
                              vintersiidaer, kan lederne for
                              siidaandelene i en vintersiida, eventuelt
                              flere vintersiidaer sammen eller annen
                              gruppering, kreve at styrevervet i
                              distriktsstyret skal gå på omgang mellom
                              vintersiidaene/grupper.</p>
    <p type="text">Hvis distriktet svarer til
                              en sommersiida, gjelder reglene i
                              § 52 for valg av styre, likevel slik
                              at et styre alltid skal opprettes.</p>
    <p type="text">Styret er
                              beslutningsdyktig når minst halvparten av
                              medlemmene er til stede. Et
                              distriktsstyre med færre enn tre
                              medlemmer er likevel bare
                              beslutningsdyktig når alle medlemmer
                              møter. Ved likt stemmetall gjør lederens
                              stemme utslaget.</p>
    <section>
      <p type="title">§ 44 Distriktsstyrets
                            oppgaver og myndighet</p>
    </section>
    <p type="text">Distriktsstyret
                              representerer reindriftsinteressene i
                              distriktet. Distriktsstyrets oppgaver er
                              å ivareta reinbeiteressursene i
                              distriktet i samsvar med lover og
                              bruksregler.</p>
    <p type="text">Distriktsstyret kan blant
                              annet inngå forlik, saksøke og saksøkes
                              på vegne av reindriftsutøverne i
                              distriktets felles anliggender. Det
                              gjelder også i saker som gjelder vern av
                              arealer, selv om ikke alle utøvere er
                              berørt. Dette er likevel ikke til hinder
                              for at en siida eller reineier ivaretar
                              egne særskilte interesser.</p>
    <section>
      <p type="title">§ 45 Fullmakt</p>
    </section>
    <p type="text">Distriktsstyret kan i
                              bestemte saker gi styrets leder sammen
                              med styrets sekretær eller sammen med ett
                              av styremedlemmene fullmakt til å opptre
                              på styrets vegne.</p>
    <section>
      <p type="title">§ 46 Distriktskasse</p>
    </section>
    <p type="text">I hvert distrikt skal det
                              være en distriktskasse. Alle siidaandeler
                              plikter å betale et årlig tilskudd til
                              distriktskassen. Distriktskassens midler
                              skal dekke godtgjørelse til
                              distriktsstyrets medlemmer og andre
                              utgifter til administrering av
                              distriktet.</p>
    <p type="text">Tilskuddets størrelse
                              beregnes pr. rein og fastsettes av
                              distriktets årsmøte etter forslag fra
                              distriktsstyret, jf. § 50 første
                              ledd nr. 7. Distriktsstyret utregner
                              tilskuddet for den enkelte siidaandel
                              etter antall rein i siidaandelen,
                              sytingsrein medregnet.</p>
    <p type="text">Vedtak om det tilskudd den
                              enkelte siidaandelen skal betale, kan
                              bringes inn for områdestyret, som kan
                              endre vedtaket dersom tilskuddet ikke
                              står i rimelig forhold til distriktets
                              gjøremål. Krav om slik overprøving må
                              fremsettes innen åtte uker etter at
                              siidaandelen mottok underretning om
                              vedtaket om tilskuddet.</p>
    <p type="text">Dersom tilskuddet ikke
                              betales, mister siidaandelen sin
                              stemmerett inntil skyldig beløp er
                              betalt. Endelig vedtak om tilskudd er
                              tvangsgrunnlag for utlegg.</p>
    <section>
      <p type="title">§ 47 Reindriftsfond</p>
    </section>
    <p type="text">I distriktet skal det være
                              et reindriftsfond. Inn i fondet går:</p>
    <list>
      <p type="listitem">1. erstatning til
                                distriktet ved ekspropriasjon av
                                beiterettigheter o.a.</p>
      <p type="listitem">2. erstatning til
                                distriktet for skade, ulempe m.v.</p>
      <p type="listitem">3. konsesjonsavgift til
                                distriktet ved ekspropriasjon,</p>
      <p type="listitem">4. midler fra salg av
                                rein uten lovlig merke,</p>
      <p type="listitem">5. avgift ved brudd på
                                bruksregler, jf. § 77,</p>
      <p type="listitem">6. andre midler som
                                tilfaller distriktet.</p>
    </list>
    <p type="text">Fondets midler
                                  forvaltes og disponeres av
                                  distriktsstyret etter vedtekter
                                  fastsatt i henhold til § 57
                                  annet ledd nr. 5.</p>
    <section>
      <p type="title">§ 48 Revisjon</p>
    </section>
    <p type="text">Årsmøtet velger revisor
                              som skal være registrert eller
                              statsautorisert i henhold til reglene i
                              lov 15. januar 1999 nr. 2 om revisjon og
                              revisorer.</p>
    <p type="text">Områdestyret kan godkjenne
                              at det i stedet for ekstern revisor
                              velges et revisjonsutvalg på to,
                              eventuelt tre medlemmer blant de
                              stemmeberettigede i distriktet.
                              Medlemmene må ikke være medlemmer av
                              styret eller ha spesiell tilknytning til
                              styremedlemmer.</p>
    <section>
      <p type="title">§ 49 Distriktsårsmøte</p>
    </section>
    <p type="text">Årsmøte skal holdes av
                              reineierne i distriktet hvert år innen
                              utgangen av juni måned. Møtet
                              sammenkalles på den måten som er vanlig i
                              distriktet, med minst fire ukers
                              varsel.</p>
    <p type="text">På årsmøtet har enhver
                              reineier tale- og forslagsrett. Ved
                              avstemninger er den enkelte siidaandel
                              stemmeberettiget slik at hver siidaandel
                              har fem stemmer. En sideordnet
                              rekrutteringsandel har to stemmer.
                              Lederen av siidaandelen bestemmer
                              fordelingen av stemmene blant de andre
                              reineierne i siidaandelen. Lederen må
                              alltid selv beholde minst én stemme,
                              eventuelt to stemmer hvis ektefeller
                              eller samboere har felles ledelse av
                              siidaandelen.</p>
    <p type="text">Styrets årsmelding og
                              regnskap, samt forslag til disponering av
                              reindriftsfondets midler, skal sammen med
                              saksliste for årsmøtet og eventuelt
                              kandidat til ledervervet i styret sendes
                              lederne av siidaandelene i distriktet
                              senest fire uker før årsmøtet holdes.</p>
    <p type="text">Årsmøtet ledes av en
                              møteleder som velges av årsmøtet. Møtet
                              er lukket, med mindre årsmøtet selv
                              bestemmer noe annet.</p>
    <p type="text">For årsmøteforhandlingene
                              og valg skal det føres en protokoll, som
                              oppleses ved møtets slutt og undertegnes
                              av to møtedeltagere som er valgt til
                              det.</p>
    <section>
      <p type="title">§ 50 Distriktsårsmøtets saker
                            og myndighet</p>
    </section>
    <p type="text">Årsmøtet skal:</p>
    <list>
      <p type="listitem">1. avgi uttalelse til
                                distriktsstyrets årsmelding og vedta
                                årsregnskap</p>
      <p type="listitem">2. avgi uttalelse til
                                distriktsstyrets forslag til
                                bruksregler, jf. § 57</p>
      <p type="listitem">3. avgi uttalelse til
                                distriktsstyrets forslag til
                                distriktsplan, jf. § 62</p>
      <p type="listitem">4. velge leder for
                                distriktsstyret etter § 43</p>
      <p type="listitem">5. fastsette regler for
                                valg av styremedlemmer iht. § 43
                                annet ledd</p>
      <p type="listitem">6. fastsette
                                godtgjørelse til medlemmene av
                                distriktsstyret</p>
      <p type="listitem">7. fastsette tilskuddet
                                pr. rein til distriktskassen, jf.
                                § 46</p>
      <p type="listitem">8. velge revisor,
                                eventuelt revisjonsutvalg, jf.
                                § 48</p>
      <p type="listitem">9. avgi uttalelse i
                                saker som noen med møterett på
                                årsmøtet, senest en uke før årsmøtet
                                ved henvendelse til distriktsstyret,
                                har krevd behandlet</p>
      <p type="listitem">10. avgi uttalelse i
                                andre saker som fremlegges av
                                distriktsstyret med anmodning om
                                uttalelse fra årsmøtet.</p>
    </list>
    <p type="text">I saker der årsmøtet
                                  har uttalerett, er uttalelsen
                                  veiledende og ikke bindende for
                                  styret.</p>
    <p type="text">Årsmeldingen skal
                                  sendes områdestyret.</p>
    <p type="text">Departementet gir
                                  nærmere regler om innholdet i
                                  årsmeldingen.</p>
    <section>
      <p type="title">II Siida</p>
    </section>
    <section>
      <p type="title">§ 51 Siida</p>
    </section>
    <p type="text">Med siida forstås i denne
                              lov en gruppe av reineiere som utøver
                              reindrift i fellesskap på bestemte
                              arealer. Denne lov skiller mellom
                              sommersiida og vintersiida. En
                              sommersiida utøver reindrift i fellesskap
                              i hovedsak på sommer- og
                              høstbeiteområdene. En vintersiida utøver
                              reindrift i fellesskap i hovedsak på
                              vinter- og vårbeiteområdene.</p>
    <section>
      <p type="title">§ 52 Sommersiidastyre</p>
    </section>
    <p type="text">I sommersiidaen skal det
                              velges et styre som skal ha ansvaret for
                              tilrettelegging av felles virksomhet og
                              forvalte felles anlegg i siidaen, som
                              slakteanlegg, gjerder o.l. Styret velges
                              av siidaårsmøtet. Årsmøtet kan vedta at
                              det ikke skal velges styre for siidaen,
                              jf. § 53 annet ledd.</p>
    <section>
      <p type="title">§ 53 Årsmøte i
                            sommersiidaen</p>
    </section>
    <p type="text">I sommersiidaer skal det
                              holdes årsmøte hvert år innen utgangen av
                              mai måned. Alle som har rein i siidaen,
                              har rett til å være til stede på årsmøtet
                              med tale- og forslagsrett.
                              Stemmeberettiget er den enkelte
                              siidaandel. Bestemmelsene i § 49
                              annet ledd gjelder tilsvarende.</p>
    <p type="text">Er det ikke eget styre i
                              sommersiidaen, må årsmøtet velge en
                              person som skal være kontaktperson mellom
                              siidaen og distriktsstyret. Vedkommende
                              har ansvaret for å sammenkalle til
                              årsmøte.</p>
    <section>
      <p type="title">§ 54 Siidaårsmøtets saker og
                            myndighet</p>
    </section>
    <p type="text">Årsmøtet skal:</p>
    <list>
      <p type="listitem">1. velge siidastyre
                                etter § 52</p>
      <p type="listitem">2. velge kandidat til
                                distriktsstyret etter § 43</p>
      <p type="listitem">3. fastsette tilskuddet
                                til siidakassen, jf. § 55</p>
      <p type="listitem">4. fastsette regler for
                                siidakassen, jf. § 55</p>
      <p type="listitem">5. fastsette regler for
                                siidafondet, jf. § 56 første
                                ledd</p>
      <p type="listitem">6. velge revisor, jf.
                                § 56 annet ledd</p>
      <p type="listitem">7. velge kontaktperson
                                som nevnt i § 53 annet ledd.</p>
    </list>
    <p type="text">Årsmøtet kan gjennom
                                  vedtekter bestemme at en eller flere
                                  av de bestemmelser som gjelder for
                                  årsmøtet i distriktet, jf. § 50,
                                  også skal gjelde for siidaårsmøtet
                                  <em type="italic">.</em></p>
    <section>
      <p type="title">§ 55 Siidakasse</p>
    </section>
    <p type="text">Er siidastyre valgt i
                              henhold til § 52, skal det også
                              opprettes en siidakasse. Er det ikke eget
                              styre i siidaen, kan årsmøtet vedta at
                              det skal opprettes en siidakasse som
                              forvaltes av kontaktperson som nevnt i
                              § 53 annet ledd.</p>
    <p type="text">Det skal utarbeides regler
                              for bruk av siidakassen. Reglene i
                              § 46 første til tredje ledd gjelder
                              tilsvarende.</p>
    <p type="text">Enhver leder av en
                              siidaandel kan kreve at kassen skal
                              gjennomgås av en revisor etter reglene i
                              § 56 annet ledd.</p>
    <section>
      <p type="title">§ 56 Siidafond</p>
    </section>
    <p type="text">Blir en siida tilkjent
                              midler som nevnt i § 47, skal det
                              opprettes et reindriftsfond for siidaen,
                              og det skal utarbeides regler for bruk av
                              fondets midler. Fondets vedtekter skal
                              godkjennes av områdestyret.</p>
    <p type="text">Årsmøtet i siidaen velger
                              revisor etter reglene i § 48 til
                              revisjon av fondet. Er det ikke eget
                              årsmøte i siidaen, velges revisor ved
                              enighet mellom lederne av siidaandelene.
                              Utpeker ikke siidaen en egen revisor,
                              skal siidafondet kontrolleres av
                              distriktets revisor.</p>
    <section>
      <p type="title">Kapittel 7 Bruksregler i distriktet.
                          Distriktsplan</p>
    </section>
    <section>
      <p type="title">§ 57 Bruksregler</p>
    </section>
    <p type="text">Det skal fastsettes
                              bruksregler for forvaltningen og bruken
                              av distriktets ressurser. Bruksreglene må
                              ikke stride mot loven her.</p>
    <p type="text">Bruksreglene skal sikre en
                              økologisk bærekraftig utnytting av
                              distriktets beiteressurser og inneholde
                              nærmere regler om:</p>
    <list>
      <p type="listitem">1. beitebruk, jf.
                                § 59</p>
      <p type="listitem">2. reintall, jf.
                                § 60</p>
      <p type="listitem">3. bruk og vedlikehold
                                av gjerder og andre fellesanlegg</p>
      <p type="listitem">4. bruk av motorisert
                                kjøretøy</p>
      <p type="listitem">5. disponering av
                                reindriftsfond, jf. § 47</p>
      <p type="listitem">6. forvaltning av
                                distriktets øvrige midler</p>
      <p type="listitem">7. fordeling av
                                arbeidsplikter og investeringer</p>
      <p type="listitem">8. andre forhold som det
                                anses hensiktsmessig å regulere ved
                                bestemmelser i distriktets
                                bruksregler.</p>
    </list>
    <p type="text">Der det er påkrevet,
                                  kan områdestyret pålegge to eller
                                  flere distrikter å utarbeide felles
                                  bruksregler for ett eller flere av de
                                  forhold som er nevnt i første
                                  ledd.</p>
    <section>
      <p type="title">§ 58 Utarbeidelse og
                            godkjennelse av
                            bruksregler</p>
    </section>
    <p type="text">Bruksreglene utarbeides av
                              distriktsstyret og skal godkjennes av
                              områdestyret. Områdestyrets behandling
                              skal, foruten en kontroll med at lovens
                              regler for utarbeidelse av bruksregler er
                              fulgt, også omfatte en vurdering av om
                              bruksreglene gir grunnlag for en
                              økologisk bærekraftig reindrift i
                              distriktet.</p>
    <p type="text">Regler om beitebruk etter
                              § 59 skal utarbeides i samarbeid med
                              distriktets siidaer. Det samme gjelder
                              fastsettelse av reintall etter
                              § 60.</p>
    <p type="text">Før bruksreglene sendes
                              områdestyret til godkjennelse, skal et
                              utkast være behandlet på distriktets
                              årsmøte. Utkast skal være sendt lederne
                              for siidaandelene i distriktet to måneder
                              før årsmøtet. Uttalelser som kommer inn
                              på årsmøtet, sendes områdestyret sammen
                              med utkast til bruksregler.</p>
    <p type="text">Hvis områdestyret ikke
                              godkjenner de foreslåtte bruksreglene,
                              skal reindriftsagronomen bistå distriktet
                              ved utarbeidelse av et nytt forslag som
                              skal behandles etter reglene foran.
                              Områdestyret skal, hvis dette ikke fører
                              frem, utarbeide bruksregler for
                              distriktet.</p>
    <p type="text">Hvis et flertall på
                              distriktets årsmøte krever det, eller
                              hvis områdestyret forlanger det, skal nye
                              bruksregler utarbeides i henhold til
                              reglene foran.</p>
    <p type="text">Reintallet for den enkelte
                              siida, jf. § 60, skal forelegges for
                              reindriftsstyret for endelig stadfesting
                              og godkjenning.</p>
    <section>
      <p type="title">§ 59 Beitebruk</p>
    </section>
    <p type="text">Gjennom regler om
                              beitebruk skal distriktets reineiere
                              sikres tilgang til nødvendige beiter,
                              herunder kalvingsland, flyttleier og
                              parringsområder. Reglene skal ivareta
                              prinsippene for god reindrift basert på
                              samiske tradisjoner og sedvaner.</p>
    <p type="text">Reglene om beitebruk skal
                              bygge på den tradisjonelle utøvelse av
                              reindrift på arealene og fremme
                              rasjonelle bruksordninger. Reglene om
                              beitebruk må ikke være i strid med en
                              siidas rettigheter etablert på særskilt
                              rettsgrunnlag.</p>
    <p type="text">Det skal fastsettes regler
                              om beitetid, med mindre slike er fastsatt
                              av områdestyret i medhold av
                              § 61.</p>
    <p type="text">Leder av en siidaandel kan
                              bringe reglene om beitebruk inn for
                              jordskifteretten innen seks måneder etter
                              at de er godkjent av områdestyret. Regler
                              om beitebruk som slår urimelig ut overfor
                              enkelte, eller er i strid med rettigheter
                              ervervet ved særskilt rettsgrunnlag, kan
                              settes til side av jordskifteretten.</p>
    <p type="text">Områdestyret kan, når
                              sterke grunner taler for det, gi
                              dispensasjon fra beitebruksreglene.</p>
    <p type="text">Ved brudd på reglene om
                              beitebruk kan det treffes tiltak som
                              nevnt i kapittel 11.</p>
    <section>
      <p type="title">§ 60 Reintall</p>
    </section>
    <p type="text">I bruksreglene, jf.
                              § 57, skal det fastsettes et øvre
                              reintall for den enkelte sommersiida.
                              Reintallet skal fastsettes ut fra det
                              beitegrunnlag som siidaen disponerer. Det
                              skal i bruksreglene gjøres nærmere rede
                              for de drifts- og beitemessige
                              vurderinger som ligger til grunn for det
                              fastsatte reintallet. Der det er påkrevet
                              for å få en forsvarlig bruk av
                              vinterbeitene, kan det også fastsettes et
                              reintall for de forskjellige
                              vintersiidaene.</p>
    <p type="text">En vintersiida eller annen
                              gruppering kan be om at det fastsettes et
                              eget reintall for dem.</p>
    <p type="text">Overstiger reintallet i
                              siidaen det reintall som er fastsatt
                              etter første eller annet ledd, skal
                              siidaen utarbeide en reduksjonsplan.
                              Dersom siidaen ikke gjør dette, eller
                              ikke klarer å gjennomføre planen, skal
                              hver siidaandel redusere det overskytende
                              antall forholdsmessig. Reindriftsstyret
                              har ansvar for at en slik reduksjon
                              gjennomføres. Det skal settes frister for
                              utarbeidelse av plan og gjennomføring av
                              reintallsreduksjon.</p>
    <p type="text">Det kan fastsettes et øvre
                              reintall pr. siidaandel. En reduksjon av
                              siidaens reintall i henhold til tredje
                              ledd skal i så fall skje ved at de
                              siidaandeler som har et reintall som
                              overstiger det fastsatte reintall for
                              siidaandelen, først reduserer ned til det
                              fastsatte reintallet.</p>
    <p type="text">Departementet kan ved
                              forskrift gi utfyllende bestemmelser om
                              fastsettelse av reintall. Slik forskrift
                              kan avgrenses til å gjelde ett eller
                              flere reinbeitedistrikter eller ett eller
                              flere reinbeiteområder.</p>
    <section>
      <p type="title">§ 61 Beitetider</p>
    </section>
    <p type="text">Der det er nødvendig for
                              vern av årstidsbeitene, kan områdestyret
                              fastsette beitetider for de ulike
                              årstidsbeitene. Leder av siidaandel skal
                              påse at rein i lederens flokk ikke
                              oppholder seg på beiteområder i strid med
                              disse reglene.</p>
    <p type="text">Der forholdene gjør det
                              nødvendig, kan beitetidene fravikes etter
                              tillatelse av reindriftsagronomen. Det
                              gjelder også beitetider fastsatt etter
                              § 59. Dispensasjon fra beitetidene
                              utover fire uker gis av områdestyret.</p>
    <section>
      <p type="title">§ 62 Distriktsplaner</p>
    </section>
    <p type="text">Distriktsstyret skal
                              utarbeide en distriktsplan for distriktet
                              som skal inneholde de opplysninger om
                              virksomheten i distriktet som er
                              nødvendige for den offentlige
                              planlegging.</p>
    <p type="text">Distriktsplanen skal
                              inneholde:</p>
    <list>
      <p type="listitem">1. angivelse av
                                flyttemønstre i distriktet</p>
      <p type="listitem">2. oversikt over
                                årstidsbeiter, kalvingsland o.l.</p>
      <p type="listitem">3. oversikt over
                                nødvendige fremkomst- og
                                transportmidler, herunder hvilke
                                terrenggående kjøretøy som anvendes i
                                distriktet, samt eventuell
                                tidsbegrenset bruk av helikopter eller
                                annet luftfartøy. Bruksregler for
                                terrenggående barmarkskjøretøy skal
                                også gå fram av planen</p>
      <p type="listitem">4. oversikt over alle
                                gjerder og anlegg av permanent art, og
                                så vidt mulig også gjerder av
                                midlertidig art</p>
      <p type="listitem">5. eventuell inndeling i
                                beitesoner.</p>
    </list>
    <p type="text">Leder for en
                                  siidaandel er pliktig til å gi
                                  nødvendige opplysninger for
                                  utarbeidelse av planen.</p>
    <p type="text">Kommune, fylkeskommune
                                  og fylkesmann bør orienteres om
                                  planarbeidet og skal gjøres kjent med
                                  hovedinnholdet i planen før den
                                  vedtas. Kommune, fylkeskommune og
                                  fylkesmann, samt berørte
                                  nabodistrikter skal få tilsendt den
                                  vedtatte planen. Planen skal også
                                  sendes til områdestyret.</p>
    <section>
      <p type="title">Kapittel 8 Forholdet til annen
                          bruk</p>
    </section>
    <section>
      <p type="title">§ 63 Utnytting av eiendom i
                            reinbeiteområde</p>
    </section>
    <p type="text">Grunneier eller
                              bruksberettiget må ikke utnytte sin
                              eiendom i reinbeiteområde på en slik måte
                              at det er til vesentlig skade eller
                              ulempe for reindriftsutøvelse i samsvar
                              med denne lov. Første punktum er likevel
                              ikke til hinder for vanlig utnytting av
                              eiendom til jordbruk, skogbruk eller
                              annen utnytting av utmark til
                              landbruksformål.</p>
    <p type="text">Før tiltak som kan bli til
                              vesentlig skade eller ulempe for
                              reindriftsutøverne blir satt i verk, skal
                              varsel gis til vedkommende
                              distriktsstyre. Varsel skal gis senest
                              tre uker før planlagt iverksetting. Om
                              varsel ikke er gitt, eller partene er
                              uenige om tiltaket rammes av bestemmelsen
                              i første ledd, kan områdestyret nedlegge
                              forbud mot iverksetting inntil
                              overenskomst er inngått eller til
                              jordskifteretten har behandlet saken.</p>
    <p type="text">Spørsmål om et tiltak
                              kommer i strid med første ledd, kan
                              avgjøres på forhånd ved skjønn ved
                              jordskifteretten. Skjønnet kan også
                              avgjøre hvordan og på hvilke vilkår
                              tiltaket kan gjennomføres. Skjønn kan
                              kreves av den som akter å sette et tiltak
                              i verk eller av distriktsstyret ved
                              lederen. Er distriktsstyre ikke
                              opprettet, kan skjønn kreves av
                              reindriftsutøver i distriktet som vil bli
                              berørt av tiltaket.</p>
    <section>
      <p type="title">§ 64 Opptaing av
                            reinlav</p>
    </section>
    <p type="text">Kongen kan ved forskrift
                              regulere opptaingen av reinlav i
                              reinbeitedistrikt og for nærmere
                              avgrenset område helt forby opptaing av
                              reinlav dersom dette anses nødvendig av
                              hensyn til reindriften.</p>
    <section>
      <p type="title">§ 65 Ferdsel i område hvor
                            rein beiter</p>
    </section>
    <p type="text">De som ferdes i område
                              hvor rein beiter, plikter å vise hensyn
                              og opptre med varsomhet slik at reinen
                              ikke unødig uroes eller skremmes under
                              beiting, flytting m.v. Særlig hensyn skal
                              vises i forbindelse med reinens
                              brunsttid, kalving, merking, skilling og
                              slakting.</p>
    <p type="text">Områdestyret kan, etter
                              anmodning fra vedkommende distriktsstyre
                              eller fra reineierne i området, stille
                              vilkår for eller nedlegge tidsbegrenset
                              forbud mot større arrangement,
                              idrettsstevne, jakthundprøve eller
                              liknende virksomhet som kan være til
                              særlig skade for reindriften. Vedtaket må
                              gjelde et bestemt angitt område og kan
                              bare fattes etter at grunneier og kommune
                              er hørt. Gjelder vedtaket et konkret
                              arrangement, skal også arrangør
                              høres.</p>
    <section>
      <p type="title">§ 66 Hunder</p>
    </section>
    <p type="text">Om sikring av hund, opptak
                              av løs hund, avliving av hund, reaksjoner
                              mot hundeholderen mv. gjelder
                              hundeloven.</p>
    <p type="text">Hundens eier og besitter
                              plikter en for begge og begge for en å
                              yte erstatning for skade som hunden
                              volder på tamrein og for utgifter og
                              ulemper som påføres reineieren ved at
                              hunden urettmessig jager eller skremmer
                              rein under lovlig opphold eller flytting,
                              uten hensyn til skyld.</p>
    <section>
      <p type="title">Kapittel 9 Ansvar for skade.
                          Skjønn</p>
    </section>
    <section>
      <p type="title">§ 67 Objektivt og felles
                            ansvar</p>
    </section>
    <p type="text">Med de unntak som er
                              fastsatt i denne lov, er eier av rein
                              ansvarlig for skade reinen volder uten
                              hensyn til skyld.</p>
    <p type="text">For skade som voldes av
                              rein i reinbeitedistrikt, er samtlige
                              reineiere som utøver reindrift i
                              distriktet ansvarlige en for alle og alle
                              for en. Er slik skade voldt utenfor
                              reinbeitedistrikt av rein som må antas å
                              tilhøre reineiere som utøver reindrift i
                              nærliggende distrikt, er de reineiere som
                              utøver reindrift i vedkommende distrikt
                              på samme måte solidarisk ansvarlige
                              overfor skadelidte. Kongen kan avgrense
                              det område utenfor bestemt
                              reinbeitedistrikt hvor slikt solidarisk
                              ansvar skal gjelde.</p>
    <p type="text">For skade som voldes av
                              rein som tilhører noen som i henhold til
                              § 8, jf. fjellova § 17, utøver
                              reindrift utenfor reinbeitedistrikt, er
                              de som utøver reindrift innenfor område
                              hvor den skadegjørende rein antas å høre
                              hjemme, ansvarlig en for alle og alle for
                              en.</p>
    <p type="text">Krav om erstatning for
                              skade i henhold til annet ledd kan rettes
                              mot distriktsstyret i vedkommende
                              reinbeitedistrikt v/lederen eller direkte
                              mot eieren av den rein som har voldt
                              skaden.</p>
    <p type="text">Erstatning som blir pålagt
                              reinbeitedistriktet ved distriktsstyret,
                              skal distriktets årsmøte utlikne på
                              distriktets reineiere i forhold til hvor
                              mange rein hver enkelt reineier har, men
                              slik at reineiere som godtgjør at deres
                              rein ikke har medvirket til skaden, ikke
                              kan pålegges å utrede noen del av
                              erstatningen. Utliknet erstatningsbeløp
                              er tvangsgrunnlag for utlegg.</p>
    <p type="text">Godtgjøres det at det er
                              rein fra annet distrikt som har voldt
                              eller medvirket til skaden, kan regress
                              gjøres gjeldende overfor dette distriktet
                              i samsvar med reglene i denne
                              paragraf.</p>
    <section>
      <p type="title">§ 68 Unntak fra det objektive
                            ansvaret</p>
    </section>
    <p type="text">Bestemmelsene i § 67
                              om erstatningsansvar uten hensyn til
                              skyld gjelder ikke for skade som voldes
                              under lovlig flytting, opphold eller
                              beiting på flyttlei eller beiteområde i
                              fjell eller utmark som nevnt i § 19
                              dersom det ikke er tale om skade som i
                              vesentlig grad overstiger det som må
                              anses som en påregnelig følge av en
                              rasjonell og forsvarlig drift,
                              eksempelvis fordi adgangen til reinbeite
                              m.v. er brukt på en slik måte at en
                              grunneier eller bruksberettiget er blitt
                              særskilt belastet på bufebeite eller
                              skog.</p>
    <p type="text">Bestemmelsene i § 67
                              om ansvar uten hensyn til skyld gjelder
                              heller ikke for skade som rein under
                              ellers lovlig opphold volder på avskåren
                              avling dersom ikke avlingen er beskyttet
                              ved gjerde som freder mot rein eller på
                              annen forsvarlig måte.</p>
    <section>
      <p type="title">§ 69 Gjerdeskjønn</p>
    </section>
    <p type="text">I et reinbeitedistrikt kan
                              så vel distriktsstyret som den enkelte
                              reineier i mangel av minnelig
                              overenskomst få avgjort ved skjønn ved
                              jordskifteretten om reineieren skal ha
                              adgang til å føre opp gjerde til støtte
                              for sin driveplikt og sikring mot
                              erstatningsansvar. Jordskifteretten skal
                              i tilfelle bestemme hvor gjerdet skal
                              plasseres og hvordan det skal utføres.
                              Jordskifteretten kan også pålegge
                              vedkommende grunneier å bære en rimelig
                              del av kostnadene med oppføring av
                              gjerdet og fremtidig vedlikehold i
                              forhold til den nytte grunneieren for sin
                              del vil ha av tiltaket.</p>
    <p type="text">På samme måte kan en
                              grunneier kreve avgjort ved skjønn ved
                              jordskifteretten om noen del av utgiftene
                              ved oppføring av gjerde som nevnt i
                              § 19 og i § 68 annet ledd bør
                              utliknes på reineierne.</p>
    <section>
      <p type="title">§ 70 Erstatningsskjønn</p>
    </section>
    <p type="text">I mangel av enighet som er
                              bekreftet skriftlig av reineieren eller
                              distriktsstyret ved lederen, avgjøres
                              krav om erstatning for skade voldt av
                              rein ved skjønn ved jordskifteretten
                              eller tingretten.</p>
    <p type="text">Krav om skjønn bør
                              fremsettes snarest mulig. I kravet om
                              skjønn skal det gis så vidt mulig
                              n��yaktige opplysninger om tid og sted
                              for skadevoldelsen, skadens art og omfang
                              og erstatningskravets størrelse. Det bør
                              så vidt mulig gis opplysninger som kan ha
                              betydning for å fastslå hvem som eier den
                              reinen som har gjort skaden. Eventuelle
                              vitner og andre bevis bør også
                              oppgis.</p>
    <p type="text">Rettens leder skal snarest
                              mulig foreta befaring etter at krav om
                              skjønn er innkommet. Med på befaringen
                              skal være representant fra vedkommende
                              kommune og reindriftsetaten for å bistå
                              rettens leder med faglige vurderinger. Om
                              mulig skal også lederen i vedkommende
                              reinbeitedistrikt være med, foruten den
                              som har krevd skjønnet. Er det åpenbart
                              at det ikke er skjedd noen skade voldt av
                              reinen, kan rettens leder avvise kravet
                              om skjønn av eget tiltak.</p>
    <p type="text">Skjønnet skal fremmes så
                              snart som mulig. Gjelder det skade voldt
                              av rein som antas å høre hjemme i
                              reinbeitedistrikt, skal distriktsstyret
                              ved lederen alltid innkalles til
                              skjønnet.</p>
    <p type="text">Skjønnsstyreren kan på
                              ethvert trinn av saksbehandlingen forsøke
                              megling med sikte på å oppnå en minnelig
                              ordning.</p>
    <p type="text">Skjønnet skal vurdere om
                              skaden er voldt av rein og er av en slik
                              art at den kan kreves erstattet og i
                              tilfelle taksere skaden og fastsette
                              erstatningsbeløpet.</p>
    <section>
      <p type="title">Kapittel 10
                          Myndighetsorganer</p>
    </section>
    <section>
      <p type="title">§ 71 Reindriftsstyret</p>
    </section>
    <p type="text">Det opprettes et
                              reindriftsstyre på syv medlemmer med
                              personlige varamedlemmer der fire av
                              medlemmene med varamedlemmer oppnevnes av
                              Kongen og tre medlemmer med
                              varamedlemmeroppnevnes av Sametinget.
                              Reindriftsstyret er faglig rådgiver for
                              den sentrale reindriftsadministrasjonen,
                              reinforskningen og rettledningstjenesten,
                              og skal behandle de saker som følger av
                              loven her samt etter Kongens nærmere
                              bestemmelser. Reindriftsstyrets
                              virkeområde kan avgrenses til å omfatte
                              reindrift innenfor det samiske
                              reinbeiteområdet.</p>
    <p type="text">Ved oppnevning av
                              medlemmer til reindriftsstyret skal det
                              legges vekt på en rimelig geografisk
                              fordeling, allsidige faglige
                              forutsetninger og samfunnserfaring, og
                              mest mulig lik representasjon av begge
                              kjønn. Blant medlemmene skal det være
                              aktive utøvere av reindrift i
                              reinbeiteområde. Reindriftens
                              organisasjoner har forslagsrett.</p>
    <p type="text">Nærmere bestemmelser om
                              reindriftsstyrets oppgaver, myndighet og
                              arbeidsordning fastsettes av Kongen.</p>
    <section>
      <p type="title">§ 72 Områdestyret</p>
    </section>
    <p type="text">I hvert reinbeiteområde
                              skal det være et områdestyre på fem eller
                              syv medlemmer med personlige
                              varamedlemmer. Fylkestinget oppnevner
                              tre, eventuelt fire medlemmer med
                              varamedlemmer og Sametinget oppnevner to,
                              eventuelt tre medlemmer med
                              varamedlemmer. Områdestyret oppnevnes for
                              fire år av gangen under iakttakelse av
                              samme hensyn som nevnt i § 71 annet
                              ledd.</p>
    <p type="text">Nærmere bestemmelser om
                              områdestyrenes gjøremål og myndighet ut
                              over det som følger direkte av loven,
                              fastsettes av Kongen. Kongen kan gi
                              bestemmelser om områdestyrenes
                              arbeidsordning.</p>
    <p type="text">Kongen kan gi utfyllende
                              bestemmelser om valg av områdestyrer,
                              bl.a. for det tilfelle at
                              reinbeiteområdet ikke i sin helhet faller
                              innenfor ett enkelt fylke og om
                              funksjonstiden for medlemmene ved første
                              gangs valg.</p>
    <p type="text">Hvis særlige grunner
                              medfører at det ikke er behov for
                              områdestyre i et reinbeiteområde, kan
                              Kongen frita for oppnevning av
                              områdestyre.</p>
    <section>
      <p type="title">§ 73 Megling</p>
    </section>
    <p type="text">Områdestyret kan av eget
                              tiltak eller etter ønske fra en leder av
                              siidaandel, fra en siida eller fra et
                              distrikt bestemme at det skal megles
                              mellom to parter som ikke klarer å
                              samarbeide om løsning av en konflikt.</p>
    <p type="text">Områdestyret eller
                              Reindriftsstyret utpeker en person som
                              antas å ha tillit hos begge parter som
                              megler. Megleren innkaller til møte med
                              rimelig varsel, og begge parter har plikt
                              til å møte.</p>
    <p type="text">Nærmere regler om
                              gjennomføring av megling fastsettes av
                              departementet.</p>
    <section>
      <p type="title">Kapittel 11 Sanksjoner og
                          tvangstiltak</p>
    </section>
    <section>
      <p type="title">§ 74 Plikt til å etterleve
                            loven</p>
    </section>
    <p type="text">Enhver plikter å rette seg
                              etter bestemmelser gitt i eller i medhold
                              av denne lov. Det samme gjelder vedtak
                              gjort i medhold av disse bestemmelser.
                              Overtredelse kan medføre sanksjoner og
                              tvangstiltak etter reglene i dette
                              kapittel.</p>
    <section>
      <p type="title">§ 75 Pålegg om opphør av
                            ulovlige forhold</p>
    </section>
    <p type="text">Drives virksomhet i strid
                              med bestemmelser gitt i eller i medhold
                              av denne lov eller vedtak gjort i medhold
                              av disse bestemmelser, skal
                              reindriftsstyret eller områdestyret, når
                              offentlige interesser tilsier det, gi
                              nødvendige pålegg for å bringe det
                              ulovlige forholdet til opphør, herunder
                              pålegg om retting og fjerning av ulovlig
                              oppførte hytter og anlegg m.v. Slike
                              tiltak kan kreves gjennomført innen en
                              nærmere fastsatt frist. Reindriftsstyret
                              eller områdestyret kan delegere sin
                              myndighet etter paragrafen her til
                              henholdsvis reindriftssjefen og
                              reindriftsagronomen.</p>
    <section>
      <p type="title">§ 76 Tvangsmulkt</p>
    </section>
    <p type="text">I pålegg etter § 75
                              kan reindriftsstyret eller områdestyret
                              fastsette en løpende tvangsmulkt for hver
                              dag, uke eller måned som går etter
                              utløpet av den frist som er satt for
                              oppfylling av pålegget, inntil pålegget
                              er oppfylt. Kongen kan gi nærmere regler
                              om bruk av og størrelsen på
                              tvangsmulkt.</p>
    <p type="text">Reindriftsstyret og
                              områdestyret kan helt eller delvis
                              frafalle påløpt tvangsmulkt når sterke
                              grunner taler for det.</p>
    <p type="text">Pålegg om mulkt er
                              tvangsgrunnlag for utlegg.</p>
    <section>
      <p type="title">§ 77 Avgift ved brudd på
                            bruksregler</p>
    </section>
    <p type="text">Reindriftsstyret eller
                              områdestyret kan, etter nærmere
                              bestemmelser fastsatt av Kongen, ilegge
                              leder av siidaandelen en avgift ved brudd
                              på bruksregler gitt i medhold av
                              § 57. Slik avgift skal tilfalle
                              vedkommende fond, jf. § 47.</p>
    <p type="text">Vedtak om avgift er
                              tvangsgrunnlag for utlegg.</p>
    <section>
      <p type="title">§ 78 Forelegg</p>
    </section>
    <p type="text">Reindriftsstyret eller
                              områdestyret kan utferdige forelegg mot
                              den som innen en fastsatt frist unnlater
                              å etterkomme pålegg etter § 75.
                              Dersom det er gått mer enn 6 måneder
                              siden pålegget ble gitt, skal den som
                              forelegget rettes mot, gis anledning til
                              å uttale seg før forelegget utferdiges.
                              Forelegget skal gi opplysning om
                              bestemmelsene i annet ledd og skal så
                              langt mulig forkynnes for den det er
                              rettet mot.</p>
    <p type="text">Den som forelegget er
                              rettet mot, kan reise søksmål mot staten
                              for å få forelegget prøvd. Blir søksmål
                              ikke reist innen 60 dager fra
                              forkynnelsen, har forelegget samme
                              virkning som rettskraftig dom, og kan
                              fullbyrdes etter reglene for dommer.
                              Fristen kan forlenges av reindriftsstyret
                              eller områdestyret. Forelegg kan ikke
                              påklages.</p>
    <p type="text">Blir pålegg i rettskraftig
                              dom eller dermed likestilt forelegg ikke
                              etterkommet, kan reindriftsstyret eller
                              områdestyret la de nødvendige tiltak
                              gjennomføres for dens regning som
                              forelegget eller dommen er rettet mot
                              uten at det er nødvendig med kjennelse
                              etter tvangsfullbyrdelsesloven
                              § 13-14.</p>
    <section>
      <p type="title">§ 79 Tvangstiltak</p>
    </section>
    <p type="text">Reindriftsstyret eller
                              områdestyret kan, dersom pålegg etter
                              § 75 ikke er etterkommet, og andre
                              tiltak ikke anses formålstjenlig, gjøre
                              vedtak om tvangstiltak. Vedtak om
                              tvangstiltak kan gå ut på</p>
    <list>
      <p type="listitem">1. at det foretas
                                nødvendig arbeid og kontroll for å få
                                gjennomført pålegg om samling,
                                skilling, merking, utdriving og telling
                                av rein,</p>
      <p type="listitem">2. avliving av rein hvor
                                utdriving ikke har latt seg
                                gjennomføre,</p>
      <p type="listitem">3. reduksjon av antallet
                                rein i en siidaandel,</p>
      <p type="listitem">4. riving av ulovlig
                                oppsatte hytter, gjerder eller
                                anlegg.</p>
    </list>
    <p type="text">Reindriftsstyret og
                                  områdestyret kan delegere sin
                                  myndighet til å treffe vedtak om
                                  tvangstiltak etter første ledd nr. 1
                                  og 2 til henholdsvis reindriftssjefen
                                  og reindriftsagronomen.</p>
    <p type="text">Vedtak etter første
                                  ledd er tvangsgrunnlag etter
                                  tvangsfullbyrdelsesloven kapittel 13.
                                  Vedtakene fullbyrdes etter
                                  tvangsfullbyrdelsesloven § 13-14.
                                  Reindriftsstyret og områdestyret kan
                                  begjære tvangsfullbyrdelse. Vedtak
                                  etter første ledd nr. 1 kan
                                  iverksettes uten at det er nødvendig
                                  å bringe saken inn for
                                  namsmyndighetene.</p>
    <p type="text">Utgifter ved tiltak
                                  etter denne paragraf skal bæres av
                                  reineieren og er tvangsgrunnlag for
                                  utlegg.</p>
    <section>
      <p type="title">§ 80 Straffansvar</p>
    </section>
    <p type="text">Overtredelse av denne lov
                              eller av forskrifter, pålegg, forbud
                              eller andre bestemmelser som er gitt
                              eller opprettholdt i medhold av loven,
                              straffes med bøter så fremt forholdet
                              ikke rammes av noen strengere
                              straffebestemmelse. Forsøk straffes likt
                              med fullbyrdet forseelse. Også uaktsom
                              overtredelse og medvirkning er
                              straffbar.</p>
    <section>
      <p type="title">Kapittel 12 Avsluttende
                          bestemmelser</p>
    </section>
    <section>
      <p type="title">§ 81 Forskrifter</p>
    </section>
    <p type="text">Departementet kan
                              fastsette nærmere forskrifter til
                              gjennomføring av denne lov.</p>
    <section>
      <p type="title">§ 82 Ikrafttredelse</p>
    </section>
    <p type="text">Loven trer i kraft fra den
                              tid Kongen bestemmer. Fra samme tidspunkt
                              oppheves lov 9. juni 1978
                              nr. 49 om reindrift.</p>
    <p type="text">Kongen kan gi
                              overgangsbestemmelser, herunder bestemme
                              i hvilken grad bestemmelser gitt i
                              medhold av den tidligere lov skal gjelde
                              fortsatt, så fremt de ikke kommer i strid
                              med loven her.</p>
    <section>
      <p type="title">§ 83 Endringer i andre
                            lover</p>
    </section>
    <p type="text">Fra den tid loven her trer
                              i kraft, gjøres følgende endringer i
                              andre lover:</p>
    <p type="text">1. I lov 23. oktober 1959
                              nr. 3 om oreigning av fast eigedom § 30
                              oppheves henvisningen til lov 9. juni
                              1978 nr. 49 om reindrift og ny henvisning
                              til lov DDMM 2007 nr. XX om reindrift
                              føyes til.</p>
    <p type="text">2. I lov 21. desember 1979
                              nr. 77 om jordskifte o.a. gjøres følgende
                              endringer:</p>
    <section>
      <p type="title">§ 2 bokstav c nr. 3 skal
                            lyde:</p>
    </section>
    <p type="text">gi reglar om bruken i
                              område i
                              det samiske reinbeiteområdet der
                              det går føre seg reindrift.
                              Retten kan ikkje regulere tilhøva mellom
                              dei som utøver slik reindrift.</p>
    <section>
      <p type="title">§ 6 a første ledd første punktum
                            skal lyde:</p>
    </section>
    <p type="text">Jordskifteretten kan i
                              særskild sak eller i samband med
                              jordskifte halde skjønn etter
                              reindriftslova
                              .</p>
    <section>
      <p type="title">§ 6 a nytt annet ledd skal
                            lyde:</p>
    </section>
    <p type="text"><em type="italic">Jordskifteretten skal behandle
                              saker etter reindriftslova § 59 fjerde
                              ledd</em> .</p>
    <section>
      <p type="title">§ 35 bokstav i skal
                            lyde:</p>
    </section>
    <p type="text">ordne tilhøva mellom
                              reindrifta og grunneigarar og andre
                              rettshavarar i område i det samiske
                              reinbeiteområdet der det går føre
                              seg <em type="italic">reindrift,</em> når det
                              gjeld beite, flyttlei og liknande.</p>
    <section>
      <p type="title">§ 36 annet ledd skal
                            lyde:</p>
    </section>
    <p type="text">Rett til reindrift
                              i det
                              samiske reinbeiteområdet kan ikkje
                              avløysast.</p>
    <section>
      <p type="title">§ 88 annet ledd annet punktum skal
                            lyde:</p>
    </section>
    <p type="text">I område i det samiske
                              reinbeiteområdet der det går føre
                              seg reindrift, kan
                              og leiar av reinbeitedistrikt krevje
                              grensegang.</p>
    <section>
      <p type="title">§ 88 a første ledd skal
                            lyde:</p>
    </section>
    <p type="text">Eigar eller innehavar av
                              alltidvarande bruksrett kan krevje at
                              jordskifteretten skal klarleggje og
                              fastsette eigedoms- og bruksrettstilhøva
                              i sameiger, i
                              andre område der det er sambruk mellom
                              eigedomar og i område i det
                              samiske reinbeiteområdet der det
                              går føre seg reindrift, når
                              dette er nødvendig av omsyn til ein
                              rasjonell bruk av området eller for registrering
                              av uregistrert jordsameige .</p>
    <p type="text">3. I lov 29. mai 1981 nr.
                              38 om viltet skal § 31 første ledd annet
                              punktum lyde:</p>
    <p type="text">Reindriftsamenes jakt og
                              fangst reguleres av reindriftsloven §
                              26 .</p>
    <p type="text">4. I lov 21. desember 1984
                              nr. 101 om reindrift i kommunene Meldal,
                              Midtre Gauldal, Oppdal, Rennebu, Rindal,
                              Sunndal og Surnadal gjøres følgende
                              endringer:</p>
    <section>
      <p type="title">§ 2 første og annet punktum skal
                            lyde:</p>
    </section>
    <p type="text">Utøvelse av reindrift i de
                              kommunene loven omfatter krever særskilt
                              tillatelse av Kongen i samsvar med
                              reindriftsloven §
                              8. Tillatelse kan bare gis til
                              personer som oppfyller vilkårene i
                              reindriftsloven § 9
                              for å eie rein i det samiske
                              reinbeiteområdet.</p>
    <section>
      <p type="title">§ 3 første ledd skal
                            lyde:</p>
    </section>
    <p type="text">I kommunene Meldal, Midtre
                              Gauldal, Oppdal, Rennebu, Rindal, Sunndal
                              og Surnadal kan Kongen mot vederlag etter
                              skjønn kreve avstått til staten rett til
                              å utøve reindrift slik denne beskrives i
                              reindriftsloven §§ 19
                              til 24 , når dette finnes
                              nødvendig for å sikre fortsatt samisk
                              reindrift i området og det må regnes med
                              at inngrepet utvilsomt vil være til mer
                              gagn enn skade.</p>
    <section>
      <p type="title">§ 4 første ledd skal
                            lyde:</p>
    </section>
    <p type="text">Reindriftslovens regler om
                              reindrift i samiske regionale
                              reinbeiteområder og samiske
                              reinbeite­distrikter gjelder
                              tilsvarende for reindriften i området som
                              omfattes av denne lov, så langt de
                              passer. Bestemmelsene i reindriftsloven §§ 25,
                              26 og 63 gjelder likevel ikke.</p>
    <section>
      <p type="title">5. I lov 15. mai 1992 nr. 47 om
                            laksefisk og innlandsfisk m.v. skal § 22
                            annet ledd lyde:</p>
    </section>
    <p type="text">Reindriftssamenes fiske
                              reguleres av reindriftsloven §
                              26 .</p>
    <section>
      <p type="title">6. I lov 4. juli 2003 nr. 74 om
                            hundehold gjøres følgende
                            endringer:</p>
    </section>
    <section>
      <p type="title">§ 7 annet ledd skal
                            lyde:</p>
    </section>
    <p type="text">Om ferdsel med hund i
                              område hvor tamrein beiter, gjelder også
                              reindriftsloven §
                              65 .</p>
    <section>
      <p type="title">§ 8 annet ledd skal
                            lyde:</p>
    </section>
    <p type="text">For bruk av hund under
                              jakt og fangst mv. gjelder også viltloven
                              § 23, jf. § 26, og reindriftsloven
                              § 65 .</p>
    <section>
      <p type="title">§ 27 første ledd skal
                            lyde:</p>
    </section>
    <p type="text">Om erstatningsansvar for
                              skade voldt av hund gjelder det som
                              følger av andre lovfestede og ulovfestede
                              regler, bl.a. skadeserstatningsloven §
                              1-5 om ansvar for dyr og reindriftsloven §
                              66 om hunder.</p>
    <p type="text">7. I lov 17. juni 2005 nr.
                              101 om eigedomsregistrering § 52 nr. 9
                              skal endringen i lov 21. desember 1979
                              nr. 77 om jordskifte o.a. § 88 a
                              lyde:</p>
    <p type="text">Eigar eller innehavar av
                              alltidvarande bruksrett kan krevje at
                              jordskifteretten skal klarleggje og
                              fastsette eigedoms- og bruksrettstilhøva
                              i sameiger, i
                              andre område der det er sambruk mellom
                              eigedomar og i område i det
                              samiske reinbeiteområdet der det
                              går føre seg reindrift , når
                              dette er nødvendig av omsyn til ein
                              rasjonell bruk av området eller for
                              registrering av uregistrert
                              jordsameige.</p>
    <p type="text">
                Bla i dokumentet: 
                &lt; Tilråding | | 
                Dokumentets forside</p>
  </body>
</document>
