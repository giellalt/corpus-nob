<?xml version="1.0" encoding="UTF-8"?>
<!DOCTYPE document PUBLIC "-//UIT//DTD Corpus V1.0//EN" "http://giellatekno.uit.no/dtd/corpus.dtd">
<document id="no_id" xml:lang="nob">
  <header>
    <title>Møteprotokoll</title>
    <genre code="admin"/>
    <author>
      <person born="" firstname="" lastname="Bruker" nationality="en_US" sex="unknown"/>
    </author>
    <year>2005</year>
    <publChannel>
      <publication>
        <publisher>Sámediggi</publisher>
      </publication>
    </publChannel>
    <wordcount>6352</wordcount>
    <availability>
      <free/>
    </availability>
    <submitter email="boerre.gaup@samediggi.no" name="Børre Gaup"/>
    <origFileName>sprd_1_04.doc</origFileName>
    <parallel_text location="spr_04_1.doc" xml:lang="sme"/>
    <metadata>
      <uncomplete/>
    </metadata>
    <version>XSLtemplate  1.9 ; file-specific xsl  $Revision: 1.4 $; common.xsl  $Revision$; </version>
  </header>
  <body>
    <p>
Samisk parlamentarisk råd
  </p>
    <p>
Utskrift av møtebok 01/04
  </p>
    <p>
Tid:  18. mai 2004 kl. 13.00 – 19.00
  </p>
    <p>
Sted: Sametinget, Karasjok
  </p>
    <p>
Saksliste:
  </p>
    <p>

   

    

     

     

     
Saksnr.
       
Sakstittel
       </p>
    <p>
001/04
       
Godkjenning av innkalling og saksliste
       </p>
    <p>
002/04
       
Referatsaker/Styrets beretning om virksomheten
       </p>
    <p>
003/04
       
Fellesmøte mellom sametingene
       </p>
    <p>
004/04
       
Samisk parlamentarisk råds ungdomssatsing
       </p>
    <p>
005/04
       
Møteplan 2004 - 2005 for Samisk parlamentarisk råd
       </p>
    <p>
006/04
       
Samisk parlamentarisk råds beretning om virksomhet 2002 - 2003
       </p>
    <p>
007/04
       
Samisk teaterutdanning
       </p>
    <p>
008/04
       
Vedtekter for Samisk språknemnd
       </p>
    <p>
009/04
       
Samisk kulturminneforvaltning og et styrket felles samisk kulturminnevern i Sápmi
       </p>
    <p>
010/04
       
Samiske IT-strategier
       </p>
    <p>
011/04
       
FNs urfolkserklæring
       </p>
    <p>
012/04
       
Samisk parlamentarisk råds mediestrategi
       </p>
    <p>
013/04
       
Samisk parlamentarisk råds EU politikk
       </p>
    <p>
014/04
       
Golle giella - Nordisk samisk språkpris – Oppnevning av medlemmer i bedømmingskomitéen
       </p>
    <p>
015/04
       
Skifte av ledelse i Samisk parlamentarisk råd
       </p>
    <p></p>
    <p>
Tilstede:
  </p>
    <p>
Sametinget i Finland:
  </p>
    <p>
Pekka Aikio
  </p>
    <p>
Ristenrauna Magga
  </p>
    <p>
Anu Pietikäinen
  </p>
    <p>
Sametinget i Norge:
  </p>
    <p>
Sven-Roald Nystø, president
  </p>
    <p>
Jon Erland Balto
  </p>
    <p>
Berit Oskal Eira
  </p>
    <p>
Ragnhild L. Nystad
  </p>
    <p>
Willy Olsen, <em type="italic">varamedlem  for Steinar Pedersen</em></p>
    <p>
Per Solli
  </p>
    <p>
Janoš Trosten, <em type="italic">varamedlem for Ann-Mari Thomassen</em></p>
    <p>
Sametinget i Sverige:
  </p>
    <p>
Lars Anders Baer
  </p>
    <p>
Eva Jejlid
  </p>
    <p>
Birger Nilsson
  </p>
    <p>
Per-Anders Nutti, <em type="italic">varamedlem for Per Labba</em></p>
    <p>
Bengt Sevä
  </p>
    <p>
Sigrid Stångberg
  </p>
    <p>
Per Mikael Utsi
  </p>
    <p>
Permanente deltaker:
  </p>
    <p>
Nina Afanasjeva, Guoládaga Sámiid Searvi
  </p>
    <p>
Alexander Kobelev, Murmánska Guovllu Sámiid Álmmolaš Organisašuvnda
  </p>
    <p>
Fra administrasjonen
  </p>
    <p>
Heidi Salmi, direktør i Sametinget i Norge
  </p>
    <p>
Julie Eira, avdelingsdirektør i Sametinget i Norge
  </p>
    <p>
Synnøve Solbakk, underdirektør i Sametinget i Norge
  </p>
    <p>
Rickard Nutti, avdelnings- och ekonomichef i Sametinget i Sverige
  </p>
    <p>
Susanna Guttorm, språksekretær i Sametinget i Finland
  </p>
    <p>
Trine Guttorm Anti, konsulent i Sametinget i Norge
  </p>
    <p>
001/04: Godkjenning av innkalling og saksliste
  </p>
    <p>
Vedtak:
  </p>
    <list>
      <p type="listitem">

    
Godkjenning av innkallingen
    

   </p>
    </list>
    <p>
Innkallingen av 22.04.2004 ble enstemmig godkjent.
  </p>
    <list>
      <p type="listitem">

    
Sakslisten som fulgte innkallingen ble enstemmig godkjent, med følgende endringer:Disse sakene utsettes til neste SPR møte, 4. – 6. oktober 2004:Sak SPR 07/04  Samisk teaterutdanningSak SPR 09/04  Samisk kulturminneforvaltning og et styrket felles samisk kulturminnevern i   SápmiSak SPR 10/04 Samiske IT-strategierSak SPR 12/04 Samisk parlamentarisk råds mediestrategiSak SPR 13/04 Samisk parlamentarisk råds EU-politikk
    

   </p>
    </list>
    <p>
002/04: Referatsaker
  </p>
    <p>
Vedtak:
  </p>
    <p>
Styrets beretning om virksomheten 01.11.03 – 17.05.04
  </p>
    <p>
I stedet for å fremlegge en lang liste med referater, vil styret på denne måten rapportere til Samisk parlamentarisk råds (SPR) plenumsmøte hva styret har gjort i oppfølgingen av sakene i mellomperioden siden siste SPR-møte.
  </p>
    <p>
Om virksomheten
  </p>
    <p>
Styret i Samisk parlamentarisk råd (SPR) har siden SPR-møtet 30. – 31.11.03 avholdt et arbeidsmøte 27. – 28. januar 2004 i Stjørdal og et ordinært styremøte 26. – 27. april 2004 i Anár.
  </p>
    <p>
På grunn av sametingsvalget i Finland i 2003 og klager på valgavviklingen, ble konstitueringen av det nye Sametinget i Finland utsatt til februar 2004. Sametinget i Finland valgte ikke sine medlemmer til SPR før 8. april 2004. Dette har ført til utsettelse av oppsatte og vedtatte styremøter og SPR-møter dette halvåret.
  </p>
    <p>
SPR er et samarbeidsorgan mellom sametingene, og skal samarbeidet fungere i hht samarbeidsavtalen må alle tre sametingene delta i styre- og plenumsmøtene i SPR. Sametingsvalg gjennomføres annet hvert år, og vi kan komme opp i lignende situasjoner også senere. Styret inviterer derfor rådet til her å drøfte hvordan vi kan forhindre dette i fremtiden.
  </p>
    <p>
Saker
  </p>
    <p>
Her vil styret omtale oppfølging av de sakene SPR behandlet i sitt møte 30. – 31. oktober 2003, samt noen andre saker som er blitt behandlet tidligere.
  </p>
    <p>
Samisk læremiddelproduksjon
  </p>
    <p>
Styret har igangsatt en kartlegging av opplæringssituasjonen til samiske barn og læremiddelproduksjon i de nordiske landene. Styret hadde ønsket å presentere denne kartleggingen på dette møtet, men dessverre er arbeidet ikke avsluttet. Styret vil til neste SPR-møte, 4. – 6. oktober 2004 i Honningsvåg, presentere kartleggingen og samtidig fremme en sak om oppfølgingen av denne.
  </p>
    <p>
Likestilling
  </p>
    <p>
Som oppfølging av SPRs likestillingskonferanse 5. – 6. mai 2003 i Kiruna, utarbeidet styret prosjektet ”Kjønn og demokrati i Sápmi / Genus and demokracy in Sápmi” og søkte EU kommisjonen om økonomisk støtte. Kommisjonen avslo søknaden i brev av 17.11.03 med følgende begrunnelse: ”<em type="italic">The applicant has not produced evidence of having the capasity in the managment of transnational operations or the operational resources (technical, managment) needed to complete the project for which funding is requested</em>”. Styret tar til etterretting avslagsbegrunnelsen, men er oppgitt over at sametingene med til sammen over 200 ansatte ikke vurderes til å ha teknisk og administrativ kapasitet og kompetanse til å gjennomføre et slikt grenseoverskridende prosjekt. Dette synliggjør igjen behovet for samisk tilstedeværelse i Brüssel.
  </p>
    <p>
Styret er imidlertid i gang med å omarbeide nevnte EU-prosjekt til et Interreg-prosjekt. Styret vil også til neste SPR-møte fremme en sak hvor SPRs likestillingsarbeid konkretiseres i form av en handlingsplan.
  </p>
    <p>
FNs Permanente Forum for urfolkssaker (PF)
  </p>
    <p>
SPR vedtok i sak SPR 19/03 å søke om egen status for urfolksparlamenter og andre styrende organer i FNs Permanente Forum for urfolkssaker. Søknaden er klar, men ikke sendt. Dette beror på at styret ikke har lyktes å finne en eller flere aktuelle å søke sammen med. Styret drøftet saken sist i styremøte 26. – 27. april i år, og vurderte situasjonen slik at SPRs representanter ved årets PF-sesjon i New York (10. – 28. mai 2004) snakker med aktuelle søknadspartnere og andre relevante personer.
  </p>
    <p>
Styremedlem Eva Jejlid representerte SPR ved årets PF-sesjon. I tillegg deltok administrasjonen. Begge inngikk i de respektive staters delegasjon til PF.
  </p>
    <p>
Nordisk Samisk Iinstitutt (NSI)
  </p>
    <p>
Styret avholdt møte med Nordisk ministerråd i Karasjok 20. februar i år. På møtet deltok generalsekretær Unckel, avd. sjef for forskning og utdanning Riitta Lampola og avd. sjef Rigmor Dun Grande fra Nordisk Ministerråd samt representanter for sentrale myndigheter i Norge.
  </p>
    <p>
Styrets utgangspunkt og krav er at NSI fortsatt skal være en nordisk institusjon som ivaretar det allsamiske perspektivet. Styret mener at ministerrådets representanter fikk forståelse for at NSI er i en særstilling blant de nordiske forskningsinstitusjonene ministerrådet har finansiert. Til tross for at partene var uenige om viktige og prinsipielle sider av saken, var møtet positivt, og styret vil fortsette dialogen med ministerrådet.
  </p>
    <p>
11. mars i år  arrangerte NSI et seminar om instituttets fremtidige rolle og virksomhet i Hætta i Finnland. Presidenten i SPR, Sven-Roald Nystø holdt seminarets åpningstale. Seminaret hadde ingen deltakere fra Nordisk ministerråd eller fra UFD.
  </p>
    <p>
Så vidt styret er kjent med vil NSI fra og med 01.07.04 underlegges Utdannings- og forsknings-departementet (UFD) i Norge. Etter det vi kjenner til, har ikke UFD hatt kontakt med NSI og heller ikke med SPR siden møtet i februar. Styret vil i nær fremtid kontakte UFD for å få til en dialog om NSIs fremtid.
  </p>
    <p>
Barentssamarbeidet
  </p>
    <p>
Barents Regionråd har etter initiativ fra Arbeidsgruppen for urfolk i Barentssamarbeidet, erklært 2005 for Barents urfolksår. Regionrådet vedtok også at hver region skal gjennomføre en aktivitet i forbindelse med urfolksåret, og arbeidsgruppen for urfolk har fått i oppdrag å spesifisere hvilken aktivitet dette skal være. Representanter for arbeidsgruppen og våre representanter i Barentsorganene møtes i Karasjok 19.05.04, dagen etter SPR-møtet, for å planlegge aktivitetene.
  </p>
    <p>
Styret har også mottatt henvendelse fra våre representanter i de ulike Barentsorganene om behovet for å drøfte urfolkenes status og representasjon i samarbeidet, samt den økonomiske situasjonen. Styret vil invitere disse til møte i nær fremtid. Styret er ikke tilfreds med den representasjon og stilling urfolkene har i samarbeidet og de økonomiske ressursene som settes av til urfolkenes deltakelse. Dette vil bli drøftet (jf også sak SPR 06/04 SPRs virksomhetsberetning 2002 – 2003, pkt 3.3 Barentssamarbeidet).
  </p>
    <p>
Arktisk samarbeid
  </p>
    <p>
Samisk parlamentarisk råd deltar i Den arktiske parlamentariske komité (SCPAR). Neste parlamentarikerkonferanse i Arktis (Conference of Parliamentarians of the Arctic Region) avholdes i Nuuk på Grønland 3.- 6.09. 2004. I Arktisk råd er blant annet følgende saker gitt prioritet:
  </p>
    <p>
- Handlingsplan for bærekraftig utvikling. En egen arbeidsgruppe har iverksatt en rekke prosjekter (Sustainable Development Working Group (SDWG)).
  </p>
    <p>
- Endringer i klimaet i Arktis og de samfunnsmessige følger det kan få (Arctic Climate Impact Assessment (ACIA)
  </p>
    <p>
- Informasjons- og kommunikasjonsteknologi i Arktis (ICT)
  </p>
    <p>
- Bærekraftig turisme i Arktis (Sustainable Model for Arctic Regional Tourism, (SMART))
  </p>
    <p>
- Utarbeidelse av en rapport om levekår i Arktis (The Arctic Human Development Report (AHDR)).
  </p>
    <p>
- Finansiering av prosjekter i Arktis, herunder opprettelse av et eget frivillig fond. Dette omfatter også finansiering av urfolksaktiviteter. Urfolkene (Permanent Participants) har foreslått opprettet et eget fond for sine aktiviteter (Permanent Participants Core Fund).
  </p>
    <p>
Neste utenriksministermøte i Arktisk råd vil bli avholdt 17.- 18.11. 2004 på Island. Det er nå avklart at Russland fra da av vil overta lederskapet i rådet for de neste to år.
  </p>
    <p>
Samisk kunstutdanning
  </p>
    <p>
Etter vedtak i SPR har dette vært fremmet som sak til fellesmøtet 12.11.03 mellom sametingspresidentene og ministrene for samiske saker i Finland, Norge og Sverige. Fellesmøtet støttet SPRs vedtak og uttalte bl.a. følgende: ”<em type="italic">Det er naturlig at framtidig tilbud om samisk kunstutdanning blir vurdert positivt i sammenheng med beslutning om nasjonale studietilbud. Samisk høgskole i Kautokeino kan ses som et etableringsalternativ i denne vurderingen</em>.” Styret har oversendt vedtaket fra fellesmøtet til Samisk høgskole. Styret vil kontakte høgskolen for å høre om det er aktuelt å igangsette et slikt studietilbud, og eventuelt når.
  </p>
    <p>
Nordisk Samekonvensjon
  </p>
    <p>
Styret hadde invitert Carsten Smith, leder i Ekspertgruppen for Nordisk Samekonvensjon, til det planlagte SPR-møtet i mars i år. Han takket ja, men kunne dessverre ikke delta da møtet ble utsatt. Styret vil imidlertid invitere ham til neste SPR-møte. Hensikten med å invitere Smith til SPR-møtet er å få informasjon og innblikk i ekspertgruppens arbeid så langt, samtidig som Smith ønsker dialog og innspill fra SPR til konvensjonsarbeidet.
  </p>
    <p>
Artic Winter Games
  </p>
    <p>
Se egen og vedlagte rapport fra AWG 2004.
  </p>
    <p>
Samiske IT saker
  </p>
    <p>
Apple har lansert sin samiske tegnsettløsning, men den foreligger i dag kun på nordsamisk. Microsoft har samisk løsning for språkgruppene nordsamisk, lulesamisk, sørsamisk, skoltesamisk og enaresamisk. De er lansert i form av en oppdatering av windowsXP. Se for øvrig sak SPR 10/04 Samiske IT strategier.
  </p>
    <p type="title">Samisk parlamentarisk råd tar til etterretning styrets beretning om virksomheten 01.11.03 – 17.05.04.</p>
    <p>
003/04: Fellesmøtene mellom sametingene  
      </p>
    <p>
Vedtak:
      </p>
    <p>
I avtale om samarbeid mellom sametingene gjennom Samisk parlamentarisk råd, undertegnet 25. april 2002, har sametingene som formål å legge til rette for varig institusjonalisert samarbeid mellom sametingene i saker som berører samer i flere stater eller samene som ett folk (artikkel 1).
      </p>
    <p>
Som en videreføring av samarbeidet ønsker Samisk parlamentarisk råd å avholde en felles parlamentarikerkonferanse og plenumsmøte i de ulike sametingene 21. – 24. februar 2005 i Jokkmokk, Sverige. Styret får i fullmakt å gå i dialog med sametingene om innholdet og den praktiske gjennomføringen av konferansen og plenumsmøtene.
      </p>
    <p>
004/04: Samisk parlamentarisk råds ungdomssatsing
      </p>
    <p>
Vedtak:
      </p>
    <list>
      <p type="listitem">

        
Samisk parlamentarisk råd vil arrangere en <em type="italic">felles samisk ungdomskonferanse</em> for å styrke samiske unges samfunns- og politiske engasjement, deres deltakelse og påvirkning av det samiske samfunn, og for å øke kontakt, samhandling og samarbeid mellom samisk ungdom på tvers av landegrensene. Konferansen arrangeres <em type="italic">6. oktober 2004</em> i Honningsvåg i tilknytning til møtet i Samisk parlamentarisk råd 4. – 6. oktober og Samekonferansen 6. – 9. oktober 2004.
        

       </p>
      <p type="listitem">

        
Det opprettes en planleggingsgruppe på fire personer med en representant fra sametings-administrasjonen i Norge og en ungdom fra hvert land, for planlegging og gjennomføring av konferansen. Sametingene finansierer deltakelse i planleggingsgruppen for sin ungdomsrepresentant.
        

       </p>
      <p type="listitem">

        
Samisk parlamentarisk råd vil utrede interessen og behovet, og eventuelt tilrettelegge for etablering av kontakt og nettverk mellom unge samepolitikere i Sápmi.
        

       </p>
    </list>
    <p>

       
005/04: Møteplan 2004 - 2005 Samisk parlamentarisk råd
      </p>
    <p>
Vedtak
      </p>
    <p>
Samisk parlamentarisk råds møteplan for 2004 - 2005:
      </p>
    <p>

       

        

         

         

         
Samisk parlamentarisk råd
           
Tid og sted
           </p>
    <p>
Styremøte
           
31. august – 1. september 2004 i Kiruna
           </p>
    <p></p>
    <p></p>
    <p>

       

        

         

         

         
Samisk parlamentarisk råd
           
Tid og sted
           </p>
    <p>
SPR-møte
           
4. – 6. oktober 2004 på hurtigruta / i Honningsvåg
           </p>
    <p>
Samisk parlamentariker konferanse og fellesmøte mellom sametingene
           
21. – 24. februar 2005 i Jokkmokk
           </p>
    <p></p>
    <p>
006/04: Samisk parlamentarisk råds beretning om virksomhet 2002 - 2003
      </p>
    <p>
Vedtak:
      </p>
    <p>
1. Innledning
      </p>
    <p>
Denne virksomhetsberetningen gir en beskrivelse av arbeidet i Samisk parlamentarisk råd (SPR) i perioden 2002 –2003 og utfordringene fremover. Meldingen bygger på SPRs protokoller, planer og drøftinger angående SPRs internasjonale rolle og deltakelse.
      </p>
    <p>
Samisk parlamentarisk råd er et parlamentarisk samarbeidsorgan mellom sametingene i Finland, Norge og Sverige. Samiske organisasjoner fra russisk side er permanente deltakere i SPR, fordi de ikke har et eget folkevalgt organ. Samerådet deltar som observatører. Samisk parlamentarisk råd ble etablert 2. mars 2000 og sametingspresident Sven-Roald Nystø ble valgt som SPRs første president. Sametinget i Sverige tiltrådte SPR i april 2002. Sekretariatet tilligger det sameting som har presidentvervet.
      </p>
    <p>
Hovedsatsingsområdene i perioden 2002 og 2003 har vært bevaring og utvikling av samisk språk, opplæring, produksjon av læremidler og likestilling i det samiske samfunnet. I tillegg har det vært lagt vekt på samarbeidet med Samerådet og ellers i nordisk sammenheng, bl.a. arbeidet med samekonvensjonen og arbeide for samisk representasjon i Nordisk Råd. Fokus i denne perioden har også vært rettet mot arbeidet med urfolkssaker i etablerte fora som Barentssamarbeidet, det Arktisk samarbeidet, FN og EU.
      </p>
    <p>
Hovedsatsingsområdene for SPR i 2004 - 2005 vil fortsatt være bevaring og utvikling av det samiske språket, opplæring og læremiddelutvikling, likestilling samt ungdoms deltakelse i det samiske samfunnet.
      </p>
    <p>
Hovedutfordringen for SPR i kommende periode er å få ekstern finansiering for rådets virksomhet. Det er viktig at de nordiske regjeringene har forståelse for arbeidet SPR utfører. Samenes grenseløse arbeid fra tidligere tider og dagens samarbeidsformer over landegrensene, utgjør et stort potensial.
      </p>
    <p>
2.  Felles samiske saker
      </p>
    <p>
2.1 Felles samisk språkarbeid - Samisk språknemnd
      </p>
    <p>
Samisk parlamentarisk råd har påtatt seg det overordnede politiske ansvaret for det felles samiske språkutvalget og har også ansvaret for å oppnevne representasjon for samene på russisk side i Samisk språknemnd. Sámi giellalávdegoddi – Samisk språknemnd (SGL) ble  overført til Samisk parlamentarisk råd i 2002. Sekretariatet er samlokalisert med Sametingets administrasjon – språkavdelingen - i Norge.
      </p>
    <p>
SPR skal ha det øverste politiske ansvaret for det felles samiske språkarbeidet. SPR anser det som viktig å utarbeide felles målsetninger for utvikling av språket over landegrensene. Det er også viktig at samarbeidet mellom landene formaliseres slik at de forskjellige landene ikke arbeider på hver sin måte med terminologi, ord og normering. Det er nødvendig med en harmonisering av språklovene i de ulike landene, slik at man har et felles lovgrunnlag for de ulike samiske språkgruppene.
      </p>
    <p>
2.2 Opplæring og læremiddelproduksjon
      </p>
    <p>
Samisk parlamentarisk råd har igangsatt kartlegging av opplæringssituasjonen for samiske barn og samisk læremiddelproduksjon i de nordiske landene. Hensikten er å utnytte de felles ressursene bedre og sikre samiske barn en solid samisk plattform og opplæring. Utdanningsspørsmål er viktig slik at samene får mulighet til å bygge opp den kompetansen som det samiske samfunnet trenger i hele Sápmi. Det er også viktig at det føres en felles nordisk samisk språk- og utdanningspolitikk. Det er derfor et krav at myndighetene tar hensyn til at samene er ett folk med eget språk, kultur og samfunnsliv i opplæringen av samiske barn. Samisk parlamentarisk råd har som mål at det skal utarbeides felles mål for samisk opplæring, felles læreplaner og læremidler for samiske skoler på nordisk nivå. Dette gjelder også et samarbeid som omfatter opplæring på videregående nivå.
      </p>
    <p>
SPR mener at samisk forskning bør være et ansvar på allsamisk og nordisk nivå. De nordiske landene må samarbeide bedre både faglig og økonomisk i forskning om urfolk og sikre en høy kvalitet på forskningen.
      </p>
    <p>
2.2.1 Samisk kunstutdanning
      </p>
    <p>
Med bakgrunn i ønsket om å  bevare og videreutvikle særtrekkene i samisk kunst, arbeider SPR for at det opprettes en høyere samisk kunstutdanning. Det eksisterer i dag ingen tilbud innenfor utdanningssystemet som spesielt ivaretar denne dimensjonen.
      </p>
    <p>
2.2.2 Nordisk Samisk Institutt – omorganisering
      </p>
    <p>
Nordisk Samisk Institutt (NSI) er den eneste nordiske forskningsinstitusjon som er etablert med et allsamisk perspektiv. Det er derfor viktig at NSI også i fremtiden beholdes som en nordisk institusjon. SPR har henstilt Nordisk ministerråd om å utrede den fremtidige organisering, tilknytningsform og finansieringsmodell for NSI.
      </p>
    <p>
2.3 Likestilling
      </p>
    <p>
SPR vil arbeide for at kvinner og menn i det samiske samfunnet skal ha like muligheter, rettigheter og plikter på alle samfunnsområder. Dette innebærer bl.a. at menn og kvinner gis like vilkår og forutsetninger for deltakelse både i politikk, på arbeidsmarkedet og i arbeidet hjemme. Dette innebærer også frihet fra seksuelle overgrep og vold. Prostitusjon oppfattes som negativt og nedverdigende for individet og for samfunnet som helhet. Det er viktig at både kvinner og menn deltar i besluttende organer og påvirker det videre samarbeidet på alle samfunnsområder. Samisk parlamentarisk råd arrangerte i mai 2003 en likestillingskonferanse. Se egen rapport og uttalelse fra konferansen.
      </p>
    <p>
SPR vil i kommende periode utarbeide en egen handlingsplan for likestilling og bidra til at likestillingsarbeidet igangsettes og formaliseres i sametingene. For å få en bedre forankring for likestillingsarbeidet, vil SPR innlede et bredere samarbeid med kvinneorganisasjonene og andre som arbeider med likestilling i det samiske samfunnet.
      </p>
    <p>
3. Internasjonale saker
      </p>
    <p>
Samisk parlamentarisk råds internasjonale engasjement har vært rettet mot utvalgte FN-organer og overfor nordområder, samt EU-systemet og Europa for øvrig. Engasjementet har vært omfattende, noe som også har vært en målsetting fra rådets side, uten at de nødvendige ressurser foreligger.
      </p>
    <p>
SPR legger vekt på å delta aktivt i arbeidet for urfolk på den internasjonale arena. Dette innebærer også å videreutvikle eksisterende samarbeid med institusjoner og organisasjoner som arbeider med urfolksspørsmål, og å være åpen for nye parter å samarbeide med.
      </p>
    <p>
3.1 Arbeidet med urfolkssaker i FN
      </p>
    <p>
3.1.1 FNs urfolkstiår 1995 - 2004
      </p>
    <p>
FNs generalforsamling vedtok i 1993 å erklære 1995-2004 for et internasjonalt tiår for urfolk. Målet for tiåret er å styrke det internasjonale samarbeidet for å finne løsninger på de problemene urfolk står overfor, særlig på områder som menneskerettigheter, miljø, utvikling, utdanning og helse. FN satte to konkrete mål for tiåret. Det ene var å vedta en erklæring om urfolks rettigheter, det andre var å etablere et permanent forum for urfolk.
      </p>
    <p>
3.1.2 Permanent Forum for urfolkssaker i FN
      </p>
    <p>
Diskusjonen om å etablere et permanent forum for urfolk innen FN- systemet har foregått lenge. Konseptet ble første gang lansert på slutten av 80-tallet. I 1993 anbefalte verdenskonferansen om menneskerettigheter (The world conference on Human Rights) for FNs generalforsamling å opprette et permanent forum for urfolk i FN- systemet. Målet var å etablere et forum i FN hvor urfolkssaker kan gis både større tyngde og en mer helhetlig behandling enn tilfellet er i dag.
      </p>
    <p>
FNs generalforsamling vedtok i 2000 å opprette et Permanent Forum for urfolkssaker (Permanent Forum on Indigenous Issues). Forumet består av 16 uavhengige eksperter, 8 nominert av FNs medlemsstater og 8 utpekt av ECOSOC etter konsultasjoner med urfolksgrupper og organisasjoner. Forumet organiseres direkte under ECOSOC.
      </p>
    <p>
Forumet hadde sin første samling i New York i mai 2002, hvor inuittenes og samenes representant Ole Henrik Magga, ble valgt som leder for verdens urfolk. Samisk parlamentarisk råd deltok både i 2002 og i 2003 i de respektive landenes delegasjoner.
      </p>
    <p>
Samisk parlamentarisk råds (SPR-N) bidrag har vært og er, å bidra med økonomisk støtte til den samiske representantens arbeid i Permanent Forum. Den økonomiske støtten går via Samerådet som også bidrar med sekretariatsstøtte for Magga.
      </p>
    <p>
I FN-systemet har ikke urfolksparlamenter i motsetning til Non-Governmental Organizations (NGO), som bl.a. Samerådet, konsultasjonsstatus eller observatørstatus. I forhold til FN koordinerer SPR sametingenes synspunkter og sametingene hver for seg søker deltakelse i de statlige delegasjonene. Dette anses for å være den beste løsning inntil SPR har undersøkt mulighetene for felles representasjon i de ulike FN fora. Samisk parlamentarisk råd arbeider for at også urfolks parlamenter og andre folkevalgte organer skal kunne delta på selvstendig grunnlag i FNs prosesser og organer i saker som er relevante for urfolk. Første skritt vil være å få observatørstatus ved Permanent Forums årlige samlinger.
      </p>
    <p>
3.1.3 FNs Urfolkserklæring
      </p>
    <p>
Arbeidet med erklæringen startet i 1985. Utkastet til erklæring om urfolksrettigheter ble lagt fram i 1994. Utkastet, formet av en ekspertgruppe i FN, er omfattende og har i flere år vært gjenstand for forhandlinger mellom stater i en arbeidsgruppe nedsatt av FNs menneskerettighetskommisjon (MR-kommisjonen).
      </p>
    <p>
Arbeidsgruppens mandat er å utforme et utkast til FNs globale urfolkserklæring. Erklæringen skal sette en minstestandard for hvilke rettigheter urfolk bør ha uavhengig av hvilket land de er bosatt i. Arbeidsgruppen består av stats- og urfolksdelegater fra hele verden. Urfolksrepresentanter, deriblant Samerådet har observatørstatus i arbeidsgruppen. Ambisjonen er å vedta erklæringen innen utgangen av FNs urfolkstiår i 2004. Hittil har det vært avholdt ni forhandlingsrunder i Genève, Sveits. Et av de særlig vanskelige spørsmål har vært urfolks rett til selvbestemmelse, som behandles i artikkel 3 i erklæringsutkastet.
      </p>
    <p>
SPR har anmodet alle statene der urfolk lever om å samarbeide med sine urfolk i arbeidet med FNs urfolkserklæring, samt delta aktivt for fremgang i arbeidet og for resultater til det beste for urfolkene. I og med at SPR ikke har observatørstatus i arbeidsgruppen, deltar ikke rådet i egen kapasitet i dette arbeidet. Deltakelsen skjer ved at sametingene deltar i de respektive lands delegasjoner. SPR har aktivt arbeidet for å få aksept for urfolkserklæringen, herunder få de nordiske regjeringene til å anerkjenne samenes rett til selvbestemmelse. SPR  vil fortsette å ivareta samiske og andre urfolks interesser i arbeidsgruppen for FNs urfolkserklæring, og vil aktivt bidra til at FNs organer vedtar en urfolkserklæring i tråd med de folkerettslige standarder innen urfolksrett.
      </p>
    <p>
3.1.4  Andre saker i FN
      </p>
    <p>
Samisk parlamentarisk råd har ambisjoner om å engasjere seg i sterkere grad om urfolks helse og dette arbeidet vil skje i forhold til WHO (World Health Organization).
      </p>
    <p>
Det er i tillegg en rekke organer innen FN-systemet som behandler saker som er viktig for urfolk. Dersom SPR tilføres ressurser, vil SPR også engasjere seg på følgende områder; <em type="italic">WIPO</em> (World Intellectual Property Organization). Organisasjonen legger rammebetingelser for internasjonalt vern av immaterielle rettigheter bl.a. kommersiell bruk av tradisjonell kunnskap, kultur etc. <em type="italic">WTO</em> (World Trade Organization) og <em type="italic">UNESCO</em> (Unites Nations Educational, Scientific and Cultural Organization) er også organisasjoner som det burde vært viet større oppmerksomhet fra SPRs side.
      </p>
    <p>
3.2 Arbeidet for å bedre forholdene for andre urfolk  i verden
      </p>
    <p>
SPR mener det er viktig å arbeide for å bedre forholdene for andre urfolk i verden. SPR vil derfor arbeide for at myndighetene i de nordiske land hvert år avsetter midler til ulike tiltak for å bedre situasjonen for urfolk i ulike deler av verden.
      </p>
    <p>
3.3 Barentssamarbeidet
      </p>
    <p>
Samarbeidet i The Barents Euro-Arctic Region (BEAR) ble etablert i 1993 i Kirkenes. Territorielt sett omfatter samarbeidet de tre nordligste fylkene i Norge, de to nordligste län i Sverige og de to nordligste län i Finland, samt Murmansk og Arkhangelsk Oblast, Nenets Autonome Okrug og Den Karelske Republikk i Russland. Komi Republikken i Russland ble medlem fra 2002.
      </p>
    <p>
Barentssamarbeidet kjennetegnes av at det eksisterer to parallelle organer: Barentsrådet og Regionrådet. I tillegg er det opprettet arbeidsgrupper både på sentralt og regionalt nivå. Barentsrådet, som er det øverste organ på det sentrale nivået, møtes på utenriksministernivå ved slutten av hver formannskapsperiode som varer i 2 år. Rådet består av utenriksministrene i Finland, Norge, Russland og Sverige. I Regionrådet, som er det øverste organ på det regionale nivå, deltar representanter for fylker, län, oblaster og okrug, samt en felles representant for urfolkene. Nenetserne, vepserne og samene er urfolkene som er med i Barentssamarbeidet. Urfolkene har ingen representasjon i Barentsrådet. Formannskapet både i Barentsrådet og Regionrådet rullerer mellom landene.
      </p>
    <p>
Arbeidsgruppen for urfolk i Barentssamarbeidet, etablert av Regionrådet, innehar rådgivende status både overfor Regionrådet og Barentsrådet. Arbeidsgruppen består av samene fra de fire landene, nenetserne og vepserne.
      </p>
    <p>
Urfolksrepresentasjonen har siden etableringen av Barentssamarbeidet fulgt det land som har ledervervet i Regionrådet. I Finland, Norge og Sverige er det sametingene som har oppnevnt de samiske representantene (fra Finland, Norge og Sverige) til Barentssamarbeidets organer. Etter etableringen av Samisk parlamentarisk råd (SPR) i 2000 er det vedtatt at SPR oppnevner samenes representanter til Barentssamarbeidets organer. Regionrådet avholder to møter i løpet av året.
      </p>
    <p>
I oktober 2003 ble formannsvervet i Barentsrådet overført til Norge etter Sverige, samtidig ble formannskapet i Regionrådet overført fra Nordland fylkeskommune til Västerbotten län. Samene i Sverige overtok urfolksrepresentasjonen for urfolkene i Regionrådet etter samene i Norge. Urfolkenes representant i Regionrådet er Bengt Sevä som overtok etter Ragnhild L. Nystad. SPR er også representert i Arbeidsgruppen for Ungdomsspørsmål i Barentssamarbeidet.
      </p>
    <p>
Etter initiativ fra Sametinget i Norge og arbeidsgruppen for Urfolk i Barentssamarbeidet ble urfolkskontoret, Indigenous Peoples Office (BIPO) i Murmansk åpnet i 2003. Sametinget i Norge dekker utgiftene for drift av kontoret. I 2003 ble det også bevilget midler til urfolksgruppen til etablering av en internett side for arbeidsgruppen.
      </p>
    <p>
SPR er ikke tilfreds med den representasjon og stilling urfolkene har i Barentssamarbeidet. Urfolkenes rolle i Barentssamarbeidet er todelt, dvs. å drive prosjektarbeid og politikkutvikling. Til det kreves det deltakelse på alle nivå i samarbeidet og økonomiske ressurser til disposisjon.
      </p>
    <p>
SPR legger vekt på å delta aktivt i samarbeidet og fortsatt arbeide for å forbedre urfolkenes stilling i Barentsregionen. En av utfordringene fremover vil derfor være at urfolkene også er representert på det nasjonale nivå. I tillegg til dette er mangel på økonomiske ressurser den største begrensede faktor for urfolkenes deltakelse. Urfolkene har ikke egne økonomiske midler til rådighet, men er avhengig av de respektive land. Ufordringen for Barentssamarbeidet er derfor aktivt å arbeide for å skape økonomiske forutsetninger for urfolkenes deltakelse i samarbeidet, samt finansiering av prosjekter rettet mot urfolksmiljøer i regionen.
      </p>
    <p>
3.4 Det arktiske samarbeidet
      </p>
    <p>
3.4.1 Arktisk Råd
      </p>
    <p>
Arktisk råd er et politisk og faglig forum for sirkumpolart samarbeide i nord. I samarbeidet inngår de fem nordiske land samt Russland, USA og Canada. Samarbeidet ble innledet i 1991 ved den såkalte Rovaniemi-prosessen som da var begrenset til miljøspørsmål. Ved den formelle opprettelsen av Arktisk råd i 1996 ble samarbeidet utvidet til å omfatte bærekraftig utvikling. Ministerkonferansen som er det øverste vedtaksorgan i Arktisk Råd avholdes annet hvert år. Seks urfolksorganisasjoner har status som permanente deltakere og er involvert i arbeidet på lik linje med regjeringene, men har ikke stemmerett ved forhandlinger. Samerådet har representert samene siden opprettelsen av Arktisk Råd.
      </p>
    <p>
Det er i alt 21 observatører i Arktisk Råd deriblant Standing Committee of Arctic Parliamentarians og Association of World Reindeer Herders.
      </p>
    <p>
3.4.2 Standing Committee of Arctic Parliamentarians
      </p>
    <p>
SPR vedtok i samråd med Samerådet i 2000 at sametingene samordner sin innsats på dette området og at SPR påtar seg ansvaret for å koordinere arbeidet i forhold til Standing Committee of  Parlamentarians of Arctic Region. I 2002 ble presidenten i SPR Sven-Roald Nystø oppnevnt som medlem for SPR i Standing Committee of Parliamentarians of Arctic Region for en periode på 2 år. SPR vil fortsette å ivareta samiske interesser i det Arktiske samarbeidet ved sin deltakelse i Standing Committee of Parliamentarians of Arctic Region.
      </p>
    <p>
3.5 Europa Unionen
      </p>
    <p>
SPR har deltatt aktivt i arbeidet med EUs handlingsplan for den nordlige dimensjon og i debatten om EUs fremtid ved bl.a. å gi innspill til det europeiske konventets arbeid. Konventet er EUs grunnlovsforsamling hvis oppgave har vært å utarbeide forslag til nye traktatsendringer i EU. SPR har sammen med Samerådet arbeidet med å få inn en tekst om EUs urfolk, samene i grunnlovsforslaget. Etter invitasjon fra EU parlamentets president, Pat Cox, deltok SPR i april 2003, i et møte med Europakommisjonens delegasjon til Norge og Island, der man drøftet det videre arbeidet med handlingsplanen for den nordlige dimensjon og arbeidet med en grunnlov for EU.
      </p>
    <p>
For SPR er det fremover behov for ytterligere fokusering på de politiske prosessene innenfor EUs politiske organer, samt EUs byråkratiske system. Behovet for spesialkompetanse i forhold til EU vil etter hvert vokse, og SPR må settes i stand  til å møte de fremtidige utfordringene også på dette området.
      </p>
    <p>
For samene er situasjonen den at Finland og Sverige er med i EU, mens Norge og Russland står utenfor. Dette utgangspunktet må SPR forholde seg til. Dette medfører også utfordringer når vi skal samordne samenes virksomhet overfor EU og andre internasjonale samarbeidsorganer. Til tross for svært ulik formell relasjon til EU gjennom de respektive nasjonalstatene er vår utfordring å skape en særskilt samisk relasjon til EU.
      </p>
    <p>
SPR vil i kommende periode arbeide med oppfølging av EUs handlingsplan for den nordlige dimensjon, og vil etablere tilstedeværelse i EU-systemet gjennom et eget kontor, eventuelt i samarbeid med andre aktuelle aktører.
      </p>
    <p>
3.5.1 Interreg
      </p>
    <p>
Det er utarbeidet to samiske delprogrammer for kommende periode. Det sørsamiske programmet <em type="italic">Interreg Åarjelsamien davje </em>som inngår som sub- eller delprogram i Interreg Norge – Sverige og <em type="italic">Interreg Sápmi </em>som er et delprogram innenfor Interreg Nordkalotten. Hvert delprogram har sin egen beslutningsgruppe.
      </p>
    <p>
I 2003 har sekretariatsarbeidet både på norsk og svensk side i større grad blitt rettet mot informasjon og veiledning av potensielle prosjektsøkere og oppfølging av prosjekter enn tilfellet har vært hittil. I delprogrammet Sápmi har sekretariatet i Kiruna i stor grad bidratt med veiledning og informasjon til prosjektsøkere, og sekretariatet i Norge har gjennomført en rekke informasjonsrunder til institusjoner m.v. I delprogrammet Åarjelsaemien Dajve har det blitt gjennomført tilsvarende informasjonstiltak, men her har innsatsen vært større, ettersom dette delprogrammet kom svært sent i gang. 
      </p>
    <p></p>
    <p>
I tillegg ble det gjennomført et miniseminar om Interreg i regi av SPR i Stjørdal i januar 2004. Under dette seminaret ble Interregprogrammene presentert, samt at prosjektet "digitale læremidler" i Åarjelsaemien Dajve delprogram la frem resultatene fra sitt prosjekt. Det ble konkludert med at det må settes inn en større innsats for å gjøre Interregprogrammene bedre kjent og at samarbeidet mellom sametingene må styrkes.
      </p>
    <p>
Delprogrammene Åarjelsaemien Dajve og Sápmi har begge kommet sent i gang, men er nå inne i en positiv utvikling. Programperioden for Interreg III A-programmene er over i 2006. Det svenske ordførerskapet i EU fremmet våren 2003, forslag om at man omfordeler midler fra EUs strukturfond til de nye medlemslandene. Det er ikke tatt stilling til dette av EU-landene. I den forbindelse er det viktig å understreke at Interreg-programmene er de eneste finansieringskildene for internasjonalt samarbeid som sametingene har. Dette gjelder også samene på russisk side av grensen, i og med delprogrammet Kolarctic i Interreg Nord har blitt endret til å bli et fellesskapsprogram, med større vekt på utvikling av det russiske området.
      </p>
    <p>
4. Samisk samarbeid
      </p>
    <p>
Samerådets rolle som en fristilt organisasjon er viktig for det samiske samarbeidet. Samisk parlamentarisk råd og Samerådet kan utfylle hverandre på mange måter, spesielt i forhold til det internasjonale samarbeidet i FN. Det vil derfor være viktig å legge grunnlag for – og følge opp samarbeidet med Samerådet. SPR vil følge opp dette samarbeidet.
      </p>
    <p>
5. Nordisk samarbeid
      </p>
    <p>
Det har vært ytret ønske fra samisk hold om samisk representasjon i Nordisk Råd siden opprettelsen av rådet. Spørsmålet har vært behandlet fem ganger i Nordisk Råd. Hittil har samene kun oppnådd en observatørstatus. SPR vil ikke prioritere medlemskapssaken i kommende periode, men delta aktivt i arbeidet med å bygge ned grensehindringer mellom de nordiske landene.
      </p>
    <p>
I 2000 ble det etablert et samarbeid på nordisk nivå med årlige møter mellom sametingspresidentene og ministrene for samisk saker. Møtene skal bidra til bedre kontakt mellom sametingene og regjeringene. Målet er mer helhetlig samepolitikk over landegrensene. Saker som har vært oppe til drøfting har vært etablering av samisk kunstutdanning, finansiering av Samisk parlamentarisk råd. Arbeidet med samekonvensjonen, situasjonen for østsamene/skoltene. SPR er positiv til samarbeidet mellom ministrene for samiske saker i Norden og sametingspresidentene. SPR vil fortsatt prioritere dette samarbeidet.
      </p>
    <p>
5.1 Nordisk Samekonvensjon
      </p>
    <p>
Samisk parlamentarisk råd anser arbeidet med en samekonvensjon av stor betydning for det samiske folket og er positiv til prosessen med samekonvensjonen. SPR har store forventninger til arbeidet og ser frem til ekspertgruppens utkast til konvensjonstekst. SPR vil delta aktivt i prosessen med statene når konvensjonen endelig skal vedtas.
      </p>
    <p>
6. Andre viktige saker for SPR fremover
      </p>
    <p>
Dette er saker i tillegg til satsingsområdene, SPR ønsker å fremheve i sitt arbeid fremover:
      </p>
    <p>
6.1 Barn og ungdom
      </p>
    <p>
SPR vil arbeide for ungdomsdeltakelse og påvirkning i det samiske samfunnet, spesielt i besluttende organer. SPR vil i denne perioden initiere et samarbeid med samiske ungdomsorganisasjoner for å øke ungdomsinnflytelse. SPR vil i forbindelse med sitt møte 4. – 6. oktober 2004 arrangere en samisk ungdomskonferanse.
      </p>
    <p>
6.2 Kultur og idrett
      </p>
    <p>
Samene bør søke om fast medlemskap i organisasjonen Arctic Winter Games slik at vi kan delta som fullverdige medlemmer fra og med lekene i 2006. SPR vil bistå i å finne midler til å dekke de økonomiske forpliktelser medlemskapet medfører.
      </p>
    <p>
6.3 Bærekraftig utvikling
      </p>
    <p>
Arbeidet for en bærekraftig utvikling berører alle samfunnsområder, også i det samiske samfunnet. Forståelsen av samspillet mellom miljø, kultur og kunnskap er et vesentlig element for forståelsen av begrepet bærekraftig utvikling. Arbeidet for en bærekraftig utvikling er en betydelig utfordring i samiske områder. Spørsmålet berører  arbeid med samisk fiske, jordbruk, reindrift (næringer), ressursforvaltning og kulturutøvelse. En bruk av natur og ressurser som ikke overskrider dets bæreevne er en forutsetning for samisk kulturell kontinuitet og utvikling, og har direkte relevans for samisk næringsutvikling og bosetting.
      </p>
    <p>
Samiske områder er utsatt for et tiltakende press mot tradisjonelle næringers arealer, som i sin tur virker til at en bærekraftig arealbruk for disse næringene blir stadig vanskeligere. Det biologiske mangfoldet i samiske områder blir tappet. Det svekker det samiske samfunnets utviklingsmuligheter, verdiskaping, kulturell kontinuitet og velferd. Opprettholdelse av samisk kultur, naturkunnskap og næringstilpasning virker også tilbake på muligheten til en bærekraftig ressurs- og naturbruk.
      </p>
    <p>
Det er en utfordring for SPR å samarbeide med statsmyndighetene i de nordiske land og Russland for utvikling og aktiv oppfølging av internasjonal miljørett, som konvensjonen om biologisk mangfold, men dette kan ikke skje uten at det også ses i sammenheng med utviklingen på det internasjonale urfolksrettlige området.
      </p>
    <p>
6.4 Næringsutvikling og samarbeid
      </p>
    <p>
Et allsidig og fleksibelt lokalt næringsliv danner det materielle grunnlaget for samisk kultur. Det overordnede mål for regionalpolitikken i de samiske områdene er å opprettholde bosettingsmønsteret. Nærhets- og avhengighetsprinsippet må være grunnlaget for næringspolitikken. Videre er det viktig at det utvikles forvaltningsmodeller der lokalbefolkningen kan være med på å bidra i utviklingen og i beslutningsprosessene. Dette innebærer både i forhold til tradisjonelle næringer og nyere næringer som mineralutvinning, skogdrift og oljeutvinning. I dette arbeidet er det viktig å involvere de samiske næringsorganisasjonene.
      </p>
    <p>
Samene er i den situasjon at vi, sammen med andre urfolk i Arktis, står overfor store planer med hensyn til regionalutvikling i nordområdene. Dette gjelder spesielt utsikter til økt virksomhet innenfor olje- og gassektoren, men også utvinning av mineraler og skogdrift. Vi vil møte utfordringer både med hensyn til muligheter og utvikling, men også problemer i forhold til miljø, tradisjonelle næringer og urfolksrettigheter.
      </p>
    <p>
6.5 Kulturminnevern
      </p>
    <p>
I Finland, Norge, Russland og Sverige må det etableres ordninger for samisk kulturminneforvaltning, der samene har myndighet over egen kulturarv. Statsmyndighetene har et ansvar for at et slikt arbeid igangsettes, og at dette skjer i samråd med sametingene i de nordiske land, og med representative organer/institusjoner i Russland. Det må også arbeides for at de statlige myndigheter aktivt legger til rette for at det samiske og det nordiske samarbeidet for dokumentasjon, vern og forvaltning av samiske kulturminner utvikles og styrkes.
      </p>
    <p>
6.6 Museum
      </p>
    <p>
Nettverksoppbygging mellom de samiske museene i Sápmi er av viktighet for å styrke det samiske museumsvesenet, dette for blant annet å virke til igangsetting av samarbeidsprosjekter innen innsamling, dokumentasjon og forskning. Nettverksarbeidet vil også resultere i kompetanseheving og felles strategier innenfor museumsfeltet.  Det vil derfor være en utfordring å arbeide for å etablere et formalisert samarbeid med de samiske museene i Norden og Russland.
      </p>
    <p>
Samene som urfolk har mye til felles med andre urfolk rundt om i verden. Det er derfor også en utfordring at de samiske museene samarbeider og etablerer nettverk med urfolks museer rundt om i verden.
      </p>
    <p>
Det må arbeides med å få en avklaring i spørsmålet om rettighetene til den samiske kulturarven. Urfolk i resten av verden har i stadig økende grad stilt krav om tilbakeføring av sin kulturarv som ofte er urettmessig bortført. I enkelte land har det til dels lyktes å få tilbake kulturarven. På dette området er det også naturlig at man samarbeider  med andre urfolk.
      </p>
    <p>
Styret får i fullmakt å foreta de nødvendige justeringer i virksomhetsberetningen på bakgrunn av behandlingen i rådet, jf. Også rådets vedtatte hovedsatsingsområder for 2004 – 2005.
       
007/04: Samisk teaterutdanning
      </p>
    <p>
Vedtak:
      </p>
    <p>
Saken utsettes til neste SPR-møte.
      </p>
    <p>
008/04: Vedtekter for Samisk språknemnd
      </p>
    <p>
Vedtak:
      </p>
    <p>
Samisk språknemnds vedtekter:
      </p>
    <p>
Samisk språknemnds vedtekter er vedtatt på Samisk parlamentarisk råds møte 18.05.04 i Kárášjohka-Karasjok. Vedtektene trår  umiddelbart i kraft.
      </p>
    <p>
§ 1
      </p>
    <p>
Samisk språknemnd er<em type="italic"> </em>Samisk parlamentarisk råds språkorgan og er det samiske folkets vedtaksorgan i felles samiske språkspørsmål. Samisk språknemnds formål er å ivareta og utvikle den kulturarv som knyttes til det samiske språket, og slik fungere som et fag- og sakkyndig organ, samordne og tilpasse oppgaver ved bruk og røkt av samisk språk, drive formidling mellom nasjonale samiske språkorganer og koordinere samisk språkarbeid. I tillegg er Samisk språknemnds formål å få det samiske språkets formelle posisjon på samme nivå i hele det samiske området.
      </p>
    <p>
§ 2
      </p>
    <p>
Samisk språknemnds oppgave er å fremme virksomhet til gagn for alle språkgruppene som omfattes av det samiske språk. Slik virksomhet innbefatter bla. det å:
      </p>
    <list>
      <p type="listitem">

        
bevare og utvikle samisk språk,
        

       </p>
      <p type="listitem">

        
besørge felles terminologi- og normeringsarbeid,
        

       </p>
      <p type="listitem">

        
holde kontakt med andre institusjoner i Sápmi og internasjonalt,
        

       </p>
    </list>
    <p>
§ 3
      </p>
    <p>
Samiske språkbestemmelser i § 1 og 2 gjelder alle samiske språkgrupper og spesielt skriftspråkene.
      </p>
    <p>
§ 4
      </p>
    <p>
Samisk språknemnd består av 12 medlemmer og skal representere samiske språkgrupper på svensk, finsk, norsk og russisk side av det samiske området. Medlemmene oppnevnes for fire år av gangen. Sametingene og sameforeningene i Russland, foreslår fra hvert land tre (3) medlemmer med varamedlemmer, som representerer ulike språkgrupper. Nemndas medlemmer oppnevnes av Samisk parlamentarisk råd.
      </p>
    <p>
§ 5
      </p>
    <p>
Disse vedtektene kan endres av Samisk parlamentarisk råd.
      </p>
    <p>
009/04: Samisk kulturminneforvaltning og et styrket felles samisk kulturminnevern i Sápmi
      </p>
    <p>
Vedtak:
      </p>
    <p>
Saken utsettes til neste SPR-møte.
      </p>
    <p>
010/04: Samiske IT-strategier
      </p>
    <p>
Vedtak:
      </p>
    <p>
Saken utsettes til neste SPR-møte.
      </p>
    <p>
011/04: FNs urfolkserklæring
      </p>
    <p>
Vedtak:
      </p>
    <p>
Samisk parlamentarisk råd anser det pågående arbeidet med en urfolkserklæring som svært viktig. Samisk parlamentarisk råd henstiller FNs arbeidsgruppe (WGDD) om å påse at forslaget til en urfolkserklæring blir klart innenfor folkerettens rammer.
      </p>
    <p>
Samisk parlamentarisk råd ber styret følge opp saken og foreta de nødvendige innspill i prosessen.
      </p>
    <p>
012/04: Samisk parlamentarisk råds medieastrategi
      </p>
    <p>
Vedtak:
      </p>
    <p>
Saken utsettes til neste SPR-møte.
      </p>
    <p>
013/04: Samisk parlamentarisk råds EU politikk
      </p>
    <p>
Vedtak:
      </p>
    <p>
Saken utsettes til neste SPR-møte.
       

       
014/04: Golle giella - Nordisk samisk språkpris – Oppnevning av medlemmer i bedømmingskomitéen
      </p>
    <p>
Vedtak:
      </p>
    <p>
Samisk parlamentarisk råd oppnevner følgende medlemmer i bedømmingskomitéen for Nordisk samisk språkpris – Golle giella:
      </p>
    <p>
Nina Afanasjeva
      </p>
    <p>
Maria Sofia Aikio
      </p>
    <p>
Lars Anders Baer
      </p>
    <p>
Nora Brandsfjell
      </p>
    <p>
************ TILLEGGSSAKER ************
      </p>
    <p>
015/04: Skifte av ledelse i Samisk parlamentarisk råd
      </p>
    <p>
Pekka Aikio fremmet følgende forslag:
      </p>
    <p>
Lars Anders Baer velges som president i Samisk parlamentarisk råd.
      </p>
    <p>
Vedtak:
      </p>
    <p>
Lars Anders Baer velges som president i Samisk parlamentarisk råd.
      </p>
    <p>
-----------------------Kautokeinoveien 50, N-9730 Kárášjohka
      </p>
    <p>
Telefon +47 78 47 40 00
      </p>
    <p>
Telefaks +47 78 47 40 90
      </p>
    <p>
samediggi@samediggi.no
      </p>
    <p>
www.samediggi.no
      </p>
  </body>
</document>
