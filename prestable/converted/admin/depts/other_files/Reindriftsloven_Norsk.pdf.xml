<?xml version="1.0" encoding="UTF-8"?>
<!DOCTYPE document PUBLIC "-//UIT//DTD Corpus V1.0//EN" "http://giellatekno.uit.no/dtd/corpus.dtd">
<document id="no_id" xml:lang="nob">
  <header>
    <title/>
    <genre/>
    <author>
      <unknown/>
    </author>
    <availability>
      <license type="standard"/>
    </availability>
    <origFileName>http://www.regjeringen.no/Upload/LMD/Vedlegg/Brosjyrer_veiledere_rapporter/Reindriftsloven_Norsk.pdf</origFileName>
    <parallel_text location="Reindriftsloven_NordSamisk.pdf" xml:lang="sme"/>
    <metadata>
      <uncomplete/>
    </metadata>
    <version>XSLtemplate $Revision$; file-specific xsl  Revision; common.xsl  $Revision$; </version>
  </header>
  <body>
    <p>Orientering om
</p>
    <p>REINDRIFTSLOVEN
av 15. juni 2007
</p>
    <p>Forsidefoto: Per Torbjørn Jystad. Foto denne side: Trym Ivar Bergsmo
Utgitt av:
Landbruks- og Matdepartementet, Postboks 8007 Dep. 0030 Oslo.
Besøksadresse: Akersgata 59, Oslo. www.regjeringen.no
Reindriftsforvaltningen, Postboks 1104, 9504 Alta.
Besøksadresse: Markveien 14, Alta. www.reindrift.no
Utgitt: Desember 2007
Opplag: 3000
Graﬁsk produksjon: Bjørkmanns, Alta. www.bjorkmanns.no
For bestilling av hefter: Kontakt utgiverne
</p>
    <p>Forord
Vi har nå fått en ny reindriftslov. Det formelle navnet er Lov
om reindrift (reindriftsloven)
av 15. juni 2007 nr. 40. Den nye
loven ble vedtatt av Stortinget
i juni 2007, og satt i verk 1. juli
2007. I og med at ny reindriftslov
har trådt i kraft, er den gamle
reindriftsloven fra 1978 (Lov om
reindrift av 9. juni 1978 nr. 49)
opphevet.
I dette heftet gis det en orientering om de viktigste endringene i
loven som har betydning for ressursforvaltningen og reineiernes
rettigheter og plikter. Heftet kan
også være nyttig for andre som
ønsker å vite noe om den nye
reindriftsloven. Endringene vil
bli presentert i den rekkefølgen
de fremgår av loven. Det vil bli
lagt spesiell vekt på siidaens rolle, endringer i distriktsstyringen
samt utarbeidelse av bruksregler.
Den nye loven er basert på forslagene i Reindriftslovutvalgets
utredning fra 2001 (NOU 2001:35
Forslag til endringer i reindriftsloven). Utvalget ble sammensatt
blant annet på bakgrunn av
forslag fra NRL og Sametinget.
Reineiere var i ﬂertall i utvalget,
som bestod av i alt 11 medlemmer (10 medlemmer gjennom den
siste delen av arbeidet). Under
departementets arbeid med den
nye loven, har det vært gjennomført konsultasjoner med NRL og
Sametinget. I arbeidet med den
nye loven har det vært fokus på
likestillingsmessige spørsmål.
Norges forpliktelser i henhold til
FNs kvinnekonvensjon har vært
lagt til grunn.
</p>
    <p>Det har vært et siktemål at selve
loven skal inneholde de ﬂeste
bestemmelser vedrørende reindriftsutøvelsen slik at det i liten
grad vil være nødvendig med utfyllende forskrifter. Bakgrunnen
for dette er at det vil være enklere for brukerne å forholde seg
bare til loven og ikke til både lov
og et omfattende forskriftsverk.
Dette har blant annet ført til at
bestemmelser om merking, som
tidligere var omhandlet i en egen
forskrift, nå er tatt inn i loven.
Antall forskrifter som reineierne
nå må forholde seg til, vil derfor
være betydelig redusert.
Det er viktig å være klar over at
mange av bestemmelsene i 1978loven ikke er endret i den nye
loven. Dette gjelder bestemmelser
i kapitlene 3, 8, 9 og 10. Det nye
samerettsutvalget som kom med
sin utredning i desember 2007,
har blant annet foreslått endringer i reglene om reindriftens
rettigheter. Forslagene fra samerettsutvalget kan gi grunnlag for
nye endringer i reindriftsloven.
Det vil være nødvendig at reineierne gjør seg godt kjent med
lovens bestemmelser.
Lovteksten er tatt inn som vedlegg til brosjyren, og det som
framkommer i orienteringen
her må suppleres med selve lovteksten. Brosjyren gir ikke svar
på alle spørsmål, og det er lovtekst og forarbeidet til loven som
vil være avgjørende når ulike forhold skal avklares nærmere.
</p>
    <p>3
</p>
    <p>Loven er et viktig
redskap for reindriften
</p>
    <p>Reindriftsloven er, ved siden
av reindriftsavtalen, det viktigste virkemiddelet for å nå disse
målene. Dette fremgår også av
formålsbestemmelsen i loven:
For det samiske reinbeiteområdet skal loven legge til rette
for en økologisk, økonomisk og
kulturelt bærekraftig reindrift
med basis i samisk kultur,
tradisjon og sedvane til gagn
for reindriftsbefolkningen selv
og samfunnet for øvrig. For
å nå disse mål skal loven gi
grunnlag for en hensiktsmessig
organisering og forvaltning av
reindriften. Reindriften skal
bevares som et viktig grunnlag
for samisk kultur og samfunnsliv.
</p>
    <p>4
</p>
    <p>Loven skal bidra til sikring
av reindriftsarealene i det
samiske reinbeiteområdet som
reindriftens viktigste ressursgrunnlag. Ansvaret for sikring
av arealene påhviler både
innehavere av reindriftsretten,
øvrige rettighetshavere og
myndighetene.
Utenfor det samiske reinbeiteområdet skal loven legge forholdene til rette for en økologisk og økonomisk bærekraftig
utnytting av reinbeiteressursene med basis i lokal kultur
og tradisjon i de områder hvor
det er gitt tillatelse til reindrift
etter reglene i § 8.
Både i og utenfor det samiske
reinbeiteområdet skal loven
bidra til å sikre forsvarlig dyrevelferd for tamrein.
Et viktig forhold i den nye loven
er reindriftens rolle. Gjennom
ulike bestemmelser legges det
opp til at næringen skal medvirke
og ta et ansvar for at reindriften
er bærekraftig.
</p>
    <p>FOTO: PER TORBJØRN JYSTAD
</p>
    <p>Det er et overordnet mål i reindriftspolitikken å legge til rette
for en reindrift som er økologisk,
økonomisk og kulturelt bærekraftig. Det er nødvendig at reindriftsnæringen blir oppfattet og
forvaltet som en næring med økonomisk verdiskaping og effektiv
produksjon. For at det skal være
mulig er det bl.a. viktig at utøverne kan hente et forsvarlig utkomme fra sin næring. Det er også
viktig at det i forvaltningen av
næringen legges vekt på kulturen
og tradisjonene i reindriften.
</p>
    <p>Et viktig forhold i den nye loven er reindriftens
rolle. Gjennom ulike bestemmelser legges
det opp til at næringen skal medvirke og ta et
ansvar for at reindriften er bærekraftig.
</p>
    <p>Sentrale endringer
i den nye loven
ternt selvstyre i næringen. Siidaen har fått en sentral plass, og
utgjør et viktig element i bestemmelsene om intern organisering.
I de sørsamiske områdene taler
vi om sitje. Begrepet siidaandel
erstatter dagens driftsenhetsbegrep. Det åpnes en adgang til å
etablere sideordnet rekrutteringsandel for å gi mulighet for smidige generasjonsoverganger.
</p>
    <p>n Loven legger vekt på å sikre
et grunnlag for den enkelte reindriftsutøvers rettssikkerhet.
</p>
    <p>n Ordningen med reinbeitedistrikter er videreført, men
distriktsstyret rendyrkes nå som
et privatrettslig organ. Det innebærer at offentligrettslige oppgaver blir tatt bort fra distriktsstyret. Hovedoppgaven for reinbeitedistriktet blir å organisere
reindriften innenfor distriktet,
mens siidaen og siidaandelen står
for det praktiske reindriftsarbeidet.
</p>
    <p>n Utarbeidelse av bruksregler
blir en av distriktsstyrenes viktigste oppgaver. Bruksreglene
skal gi nærmere bestemmelser
om forvaltningen av distriktets
ressurser. Det skal fortsatt lages
distriktsplaner, men disse forutsettes nå bare å gi de opplysninger om reindriften i distriktet
som er nødvendige for at reindriftens interesser blir best mulig
ivaretatt i den offentlige planleggingen.
</p>
    <p>6
</p>
    <p>n Loven legger opp til at utøverne selv må forventes å kunne ﬁnne fram til fornuftige og langsiktige løsninger. Men noen ganger
kan det være behov for å få hjelp
til å løse konﬂikter uten at man
trenger å gå rettens vei. Det er
derfor gitt mulighet til å benytte
seg av en ordning med utenrettslig konﬂiktløsning ved megling.
n Selv om det legges opp til internt selvstyre, vil det i visse
situasjoner være nødvendig at
myndighetene følger opp. Ressursgrunnlaget og hensynet til
øvrige samfunnsinteresser vil
kunne kreve tiltak fra myndighetenes side. Det samme vil kunne
være tilfellet der hvor den interne
samhandling i reindriften ikke
fungerer, og man står overfor situasjoner som ikke kan løses uten
hjelp fra myndighetene. Det er
laget nye sanksjonsbestemmelser
som vil kunne tas i bruk dersom
et eventuelt ulovlig forhold ikke
opphører.
</p>
    <p>n Når det gjelder organiseringen
av den offentlige forvaltningen
(reindriftsstyret, områdestyrene
og reindriftsforvaltningen), er det
ikke skjedd endringer.
For øvrig er det foretatt en redaksjonell gjennomgang og opprydding i loven.
</p>
    <p>FOTO: PER TORBJØRN JYSTAD
</p>
    <p>n Loven legger til rette for in-
</p>
    <p>Oversikt over endringer
i den nye loven
Kapittel 1 Innledende bestemmelser. Dette kapittelet
har ingen nye bestemmelser som
får direkte betydning for reindriftsutøverne. Noen endringer
er foretatt i formålsparagrafen.
Bl.a. er det nå nedfelt at loven
skal bidra til sikring av reindriftsarealene i det samiske reinbeiteområdet som reindriftens viktigste ressursgrunnlag. Formålsbestemmelsen gir viktige føringer
når man skal forstå og anvende
de øvrige bestemmelsene i loven.
</p>
    <p>Kapittel 2 Reindrift i det
samiske reinbeiteområdet.
Kapittelet inneholder en rekke
nye bestemmelser knyttet til
hvem som kan eie rein i det samiske reinbeiteområdet, etablering
av nye siidaandeler, overføring av
siidaandeler samt regler som gjelder for ektefeller og samboere.
Siidaandel erstatter driftsenhet. Alle som pr. 1. juli 2007
var registrert hos områdestyret
som leder av en driftsenhet, ble
fra dette tidspunkt registrert som
leder av siidaandel.
Retten til å eie rein i det
samiske reinbeiteområdet:
For at en person skal kunne eie
rein i det samiske reinbeiteområdet, må vedkommende ha rett til
reinmerke. Den som søker reinmerke må ha foreldre eller besteforeldre som har hatt reindrift
som hovednæring. Videre må
søkerens rein inngå i en siidaandel eller sideordnet rekrutterings-
</p>
    <p>8
</p>
    <p>andel. Merkeinnehaver behøver
ikke å være i slekt med leder av
den siidaandel hvor reinen er.
Det er nytt når retten til å eie
rein i det samiske reinbeiteområdet omfatter alle eierformer
for rein. For eksempel vil hold
av rein på inngjerdet innmark
eller en dyreparks hold av rein
til framvisning i utgangspunktet
ikke være tillatt. Selv om dette
er hovedregelen, er det gitt mulighet for Reindriftsstyret til å
dispensere slik at andre som ikke
oppfyller kravene til å eie rein,
kan få eie rein i det samiske reinbeiteområdet. Dette innebærer
at loven legger til rette for bl.a.
at de som ikke er av samisk ætt,
men som i dag driver reindrift
helt øst i Finnmark, fortsatt skal
kunne få drive sin reindrift etter
reindriftslovens bestemmelser.
Siidaandel erstatter som nevnt
driftsenhet. Med siidaandel forstås en gruppe, normalt familie,
eller enkeltpersom som er del av
en siida og som driver reindrift
under ledelse av en person, eller
av ektefeller eller samboere i fellesskap. Det er et krav at lederen
av siidaandelen må være bosatt i
Norge.
Styringsretten til ansvarlig
leder av siidaandelen er presisert i den nye lovens § 10. Det
er ansvarlig leder av siidaandelen
som bestemmer hvem som får eie
rein i andelen og vedkommendes
reintall.
</p>
    <p>Ikke ansvarlig leder for mer
enn én siidaandel. Det er bare
anledning til å være ansvarlig leder for én siidaaandel, og en person kan ikke eie rein i mer enn én
siidaandel. Det er imidlertid gjort
et unntak for umyndige barn
som har foreldre som ikke lever
sammen. Disse barna har adgang
til å eie rein i siidaandel både hos
mors og fars slekt i eget merke.
</p>
    <p>reintallet i siidaen kommer under
250 pr. siidaandel.
</p>
    <p>Etablering av siidaandel.
Som det fremgår av § 11 kan lederne av siidaandelene i en siida
ved enstemmighet bestemme at
det skal etableres en ny siidaandel i siidaen. Det skal under vurderingen av om det skal opprettes
en ny siidaandel, tas hensyn til
at etableringen ikke truer grunnlaget for økologisk, økonomisk og
kulturell bærekraft i siidaen. Av
bestemmelsen fremgår det at det
i avgjørelsen av hvem som skal
få etablere en siidaandel, bl.a.
skal tas hensyn til livsforhold
og arbeidsinnsats i siidaen. Det
innebærer for eksempel at en som
har deltatt aktivt i arbeidet skal
foretrekkes fremfor en som ikke
har deltatt i arbeidet. Siidaen
kan også vurdere andre forhold
som de ønsker å legge vekt på.
Melding om etablering av siidaandel skal sendes områdestyret for godkjenning. I meldingen
til områdestyret redegjøres for de
hensyn som det er lagt vekt på i
avgjørelsen.
</p>
    <p>Dersom det ikke er fastsatt et
øvre reintall for siidaen gjennom godkjente bruksregler, må
siidaen vente med å opprette nye
siidaandeler inntil det foreligger
godkjente bruksregler.
</p>
    <p>Områdestyret skal kontrollere
at de formelle vilkårene i § 11 er
oppfylt ved etableringen, bl.a. om
det foreligger enstemmighet. I
tillegg skal områdestyret vurdere
om etableringen bryter med målet om en bærekraftig reindrift.
Områdestyret kan nekte etablering dersom det gjennomsnittlige
</p>
    <p>Ved etablering av ny siidaandel
må reintallet holdes innenfor
det som er bestemt for siidaen.
Dette kan få som konsekvens at
de øvrige i siidaen må redusere
sitt reintall dersom det ut fra det
reintall som er fastsatt, ikke er
rom for ﬂere rein i siidaen.
</p>
    <p>Sideordnet rekrutteringsandel
For å gi grunnlag for hensiktsmessige generasjonsoverganger,
kan leder av en siidaandel etablere sideordnet rekrutteringsandel
knyttet til siidandelen. Som det
fremgår av § 12, forutsetter etablering av en sideordnet rekrutteringsandel at det fastsettes et
høyeste reintall som siidaandelen
og den sideordnete rekrutteringsandelen i sum må holde seg
innenfor. Slikt reintall bestemmes av siidaen selv. Det kan ikke
etableres mer enn én sideordnet
rekrutteringsandel til hver siidaandel. Det er lederen av den ordinære siidaandelen som bestemmer hvem som skal få etablere en
sideordnet rekrutteringsandel.
Det stilles krav til den nye lederen at vedkommende har rett til
reinmerke, tilhører den yngre generasjon og har deltatt i alle sider
av arbeidet i reindriften sammen
med lederen i minst tre år. En
sideordnet rekrutteringsandel
kan bare bestå i inntil syv år, og
forutsetter en avtale mellom de to
om den endelige overtakelsen.
</p>
    <p>9
</p>
    <p>Når slik etablering er foretatt,
må lederen av den ordinære
siidaandelen sende melding til
områdestyret om at slik etablering er foretatt. Foruten opplysninger om den nye innehaveren
av rekrutteringsandelen, må det
redegjøres for om kravene nevnt
ovenfor er oppfylt. Den inngåtte
avtalen mellom de to må vedlegges. Områdestyret skal kontrollere at de formelle vilkårene for
slik etablering er oppfylt.
Før sideordnede rekrutteringsandeler kan opprettes, må det
foreligge godkjente bruksregler
for det distriktet som siidaen tilhører.
Ektefeller og samboere likestilles til forskjell fra 1978loven. Men som det fremgår av
§ 13, gjelder dette under forutsetning av at samboerne enten
har eller har hatt felles barn,
tidligere har vært gift med hverandre eller har levd sammen i
ekteskapslignende forhold i to år.
Ektefeller/samboere kan
ha hver sin siidaandel også
under ekteskapet/samboerskapet. Dersom disse to siidaandelene i utgangspunktet beﬁnner seg i samme siida, kan de
opprettholde hver sin siidaandel
også under ekteskapet/samboerskapet. Men dersom det er ønske
om å ﬂytte andelen over i en annen siida, må man forholde seg til
de reglene i § 11 som gjelder for
etablering av siidaandel. Dette
innebærer at overﬂytting til en
annen siida ikke kan skje før lederne av siidaandelene i den nye
siidaen ved enstemmighet tillater
at dette kan skje.
</p>
    <p>10
</p>
    <p>Overføring av ansvaret som
leder av en siidaandel. Bestemmelsen i § 15 innebærer at
en siidaandelsleder kan overføre
sin andel til et barn, barnebarn
eller en annen person som oppfyller vilkårene for å eie rein i siidaandelen. Men dette kan likevel
ikke gjøres dersom det er etablert
en sideordnet rekrutteringsandel.
Den nye lederen må være myndig
og ha deltatt i alle sider av arbeidet sammen med lederen i minst
tre år. Det kan i særlige tilfeller
gjøres unntak fra dette kravet.
Dersom innehaveren dør uten at
det er etablert sideordnet rekrutteringsandel, har et barn, barnebarn eller annen person som har
rett til å eie rein, adgang til å
overta siidaandelen. Dette gjelder
likevel ikke dersom gjenværende
ektefelle eller samboer benytter
sin rett til å overta.
Melding om overføring av siidaandel skal sendes områdestyret,
som skal kontrollere at de formelle vilkårene for overføring er
oppfylt. Eksempler på formelle
vilkår kan være at den som får
overført ansvaret er myndig og
har rett til reinmerke, eller at
det foreligger samtykke fra en
eventuell gjenlevende ektefelle/
samboer dersom andre enn han/
henne skal få overført ansvaret
for siidaandelen. Det er også gitt
muligheter for områdestyret til å
godkjenne at en siidaandel stilles
i bero inntil for eksempel et barn
eller barnebarn som skal overta,
er myndig. En slik regel skal
praktiseres strengt.
Avvikling av siidaandel. Til
forskjell fra 1978-loven, er det
nå gitt bestemmelser som sier
</p>
    <p>noe om avvikling av siidaandel
og hva som skal gjøres når en siidaandel har vært inaktiv over tid.
Det fremgår av § 16 at siidaen
har fått et ansvar i tilknytning
til avviklingen. Siidastyret eller
en kontaktperson har plikt til å
påse at en siidaandel faktisk avvikles dersom en siidaandelsleder
beslutter å avvikle sin reindrift
eller dør uten at siidaandelen er
gått over til andre etter reglene
ovenfor. Siidastyret eller kontaktpersonen har også ansvar for
å melde inn til områdestyret om
avviklingen. Kostnadene ved avviklingen skal dekkes av inntektene fra salg av reinen. Dersom
ansvarlig leder for en sideordnet
rekrutteringsandel beslutter å
avvikle sin reindrift eller dør,
gjelder ikke reglene for avvikling
av siidaandel. Da går andelen inn
i den siidaandelen som rekrutteringsandelen ble etablert ut fra.
Dersom en siidaandel eller en sideordnet rekrutteringsandel har
hatt et reintall på under 50 i fem
år, må den avvikles som siidaandel. Det er områdestyret som har
ansvar for å fatte vedtak om en
slik avvikling. Dette skal skje ved
at områdestyret etter 4 år med et
reintall på under 50, skal varsle
lederen av siidaandelen om den
forestående avviklingen. Varslingen må skje minst seks måneder
før fristen om innsending av neste års melding. Når det foreligger
et gyldig vedtak om avvikling, vil
siidaen få melding om dette fra
områdestyret. Da vil siidaen ha
ansvar for å påse at siidaandelen
faktisk blir avviklet og meldt inn
til områdestyret. Reglene om dekning av kostnader vil være den
samme i dette tilfellet som i tilfellene nevnt ovenfor.
</p>
    <p>Kapittel 3 Reindriftsrettens
innhold
Her er det ingen realitetsendringer som får betydning for reindriften og dens utøvere.
</p>
    <p>Kapittel 4 Alminnelige regler om utøvelse av reindrift
Kapittelet er nytt i forhold til
1978-loven. Det dreier seg her
om en lovfesting av regler for god
reindriftsskikk. Men de punktene
som inngår i kapittelet, inneholder ingen nye regler om utøvelse
av reindrift, som for eksempel
plikten til tilsyn, retten til innsyn
og behandling av andre siidaers
rein.
</p>
    <p>Kapittel 5 Merking av rein
og registrering av reinmerke
Bestemmelsene om merking av
rein og registrering av reinmerke
fastsatt ved forskrift 12.6.84 er
med enkelte endringer tatt inn i
dette kapittelet. Det er foretatt
noen omredigeringer, men ikke
endringer av rettighetsmessig
betydning. Reindriftsstyret oppnevner en egen klagenemnd for
merkesaker.
</p>
    <p>Kapittel 6 Reindriftens organisering – distrikter og siida
Reinbeitedistrikter
Det fremgår av § 42 at ordningen med inndeling i reinbeitedistrikter videreføres. Reglene om
reinbeitedistrikter i ny lov er en
utdyping av de reglene som stod i
1978- loven, samt presisering av
gjeldende rett. Ved distriktsinndelingen skal det tas utgangspunkt i den sedvanemessige bruken samtidig som det skal legges
</p>
    <p>11
</p>
    <p>For øvrig går det frem av bestemmelsen at distriktsinndelingen
ikke er til hinder for samarbeid
mellom utøvere på tvers av distriktsgrensene så sant dette ikke
går ut over andre reindriftsutøveres rettigheter.
Disse reglene gjelder uavhengig
av om distriktet omfatter alle årstidsbeitene eller om de strekker
seg over ﬂere distrikter.
Distriktsstyre
Som det fremgår av § 43, er det
foretatt endringer fra 1978-loven
når det gjelder måten distriktsstyret skal velges på og hvem
som skal inngå i styret. Lederen
for styret velges av distriktsårsmøtet, som skal avholdes innen
utgangen av juni. De andre medlemmene i styret består av en representant for hver sommersiida
i distriktet. Hvordan sommersiidaen velger sitt medlem, fremgår
av reglene om årsmøtet og valg
av medlem til distriktsstyret, se
nedenfor.
Dersom antall sommersiidaer
er mer enn 7, plukkes det ved
loddtrekning ut seks medlemmer
blant styremedlemskandidatene
fra de enkelte sommersiidaene,
med unntak for den sommersiidaen som har lederen.
</p>
    <p>12
</p>
    <p>Eksempel: Dersom det er 10 sommersiidaer i distriktet, så velger
årsmøtet en leder blant alle de
10 kandidatene. Deretter plukkes det gjennom loddtrekning ut
6 medlemmer blant kandidatene
fra de øvrige 9 sommersiidaene.
Årsmøtet kan imidlertid bestemme at styremedlemskap isteden
skal gå på omgang mellom sommersiidaene, men dette må godkjennes av områdestyret.
Reindriftsstyret kan bestemme at
styret skal ha inntil 11 medlemmer hvis særlige grunner tilsier
det. Reindriftsstyret kan også
bestemme at en sommersiida som
er vesentlig større enn gjennomsnittet i distriktet, skal ha sterkere representasjon enn det som
ellers gjelder.
Hvis utøverne i en sommersiida
ellers i året danner mindre vintersiidaer, kan lederne for siidandelene i en vintersiida, eventuelt
ﬂere vintersiidaer sammen eller
en annen gruppering, kreve at
styreverv fra sommersiidaen i
distriktet skal gå på omgang mellom vintersiidaer/grupper.
Lederen og de øvrige styremedlemmene velges for to år av gangen.
Inntil nytt distriktsstyre er opprettet, fungerer de distriktsstyrer
som er valgt etter 1978- loven.
</p>
    <p>Distriktsstyrets oppgaver og
myndighet
Det er foretatt endringer i forhold
til 1978-loven når det gjelder
distriktsstyrets oppgaver. Dette
fremgår av § 44. Etter 1978-loven
</p>
    <p>FOTO: PER TORBJØRN JYSTAD
</p>
    <p>vekt på at reinbeitedistriktene
får grenser som driftsmessig er
naturlige og hensiktsmessige.
Dette innebærer at reindriftsutøvere gjennom distriktsinndelingen ikke kan miste sine rettigheter basert på alders tids bruk
dersom det i ettertid viser seg at
grensene ikke er i tråd med slike
rettigheter.
</p>
    <p>hadde distriktsstyret oppgaver
av offentligrettslig karakter som
for eksempel å pålegge skilling og
samling av rein, samt gi pålegg
om utdriving av rein som beiter
ulovlig. Slike pålegg kan etter
ny lov kun gis av områdestyret,
eventuelt reindriftsstyret. Distriktsstyret vil nå kunne konsentrere sitt arbeid til å ivareta
reindriftsinteressene i distriktet,
samt reinbeiteressursene i samsvar med gjeldende bestemmelser.
Distriktskasse
Som tidligere, skal det være en
distriktskasse hvor alle siidaandeler i distriktet plikter å betale
et årlig tilskudd. Midlene skal
dekke godtgjørelse til distriktsstyrets medlemmer og andre
utgifter til administrering av distriktet.
Reindriftsfond
Som det fremgår av § 47 skal det
være et reindriftsfond i distriktet.
Det fremgår av denne bestemmelsen at følgende midler skal inn i
dette fondet:
1. erstatning til distriktet ved ekspropriasjon av beiterettigheter
o.a.
2. erstatning til distriktet for
skade, ulempe mv
3. konsesjonsavgift til distriktet
ved ekspropriasjon,
4. midler fra salg av rein uten lovlig merke,
5. avgift ved brudd på bruksregler,
6. andre midler som tilfaller distriktet.
Det er viktig å være bevisst på
at punkt 6 i opplistingen er nytt
i forhold til bestemmelsen etter
1978-loven. Dette kan være mid-
</p>
    <p>14
</p>
    <p>ler som utløses i situasjoner hvor
et distrikt for eksempel inngår en
avtale med en utbygger om bruk
av beiteland hvor tap og ulemper
for reindriften kompenseres økonomisk gjennom avtalen. Også
slike midler skal nå inn i et reindriftsfond som skal disponeres
etter vedtekter fastsatt i bruksreglene for distriktet.
Distriktsårsmøte
Reglene om årsmøte er nye i forhold til 1978-loven. Lovens § 49
gir detaljerte regler for årsmøtet,
herunder om avstemninger. Alle
reineiere i distriktene kan delta
på årsmøtet med tale- og forslagsrett. Den enkelte siidaandel og
sideordnede rekrutteringsandel
er stemmeberettiget på årsmøtet.
Siidaandelen har fem stemmer
mens den sideordnede rekrutteringsandelen har to stemmer.
Lederen av siidaandelen bestemmer fordelingen av stemmene
mellom reineierne i siidaandelen.
Lederen må imidlertid beholde
en stemme selv, eventuelt to hvis
ektefelle eller samboer har felles
ledelse av siidaandelen. Reglene
om distriktsårsmøtet inneholder
også regler om utsendelse av
saksliste og dokumenter for årsmøtet, samt regler for avvikling
av møtet.
Distriktsårsmøtets saker og
myndighet
Det er i lovens § 50 fastsatt detaljerte regler for hvilke saker årsmøtet skal behandle, og hvilken
myndighet det har. Av reglene
fremgår det også at årsmøtet
har uttalerett i en rekke saker,
men at det ikke kan binde styret.
Innen utgangen av juni 2008 må
det være avholdt distriktsårsmøte
med valg av leder for distriktsstyret, som ellers skal bestå av
</p>
    <p>representanter for de enkelte
sommersiidaene.
Siida
Siidaen er gitt en sentral plass
i loven i forhold til reindriftens
organisering og styring. Dette
er direkte nedfelt i §§ 51–56.
Med siida forstås i denne lov en
gruppe av reineiere som utøver
reindrift i fellesskap på bestemte
arealer. Loven skiller mellom
sommersiida og vintersiida. En
sommersiida utøver reindrift i hovedsak på sommer- og høstbeiteområdene. En vintersiida utøver
reindrift i hovedsak på vinter- og
vårbeiteområdene.
Det er sommersiidaen (geasseorohat) som er valgt som utgangspunkt for lovens bestemmelser.
Dette gir seg utslag på forskjellige måter. For eksempel er det
sommersiidaene som velger representanter til distriktsstyrene.
Videre er det sommersiidaene
som er utgangspunktet ved utarbeidelsen av bruksregler, herunder fastsettelse av reintall. Når
det gjelder reintall, skal dette nå
fastsettes for den enkelte sommersiida ut fra det beitegrunnlag
som siidaen disponerer.
Siidastyre skal velges
dersom ikke noe annet
bestemmes av årsmøtet
Som det fremgår av lovens § 52,
skal det velges et styre i sommersiidaen som skal ha ansvaret for
tilrettelegging av felles virksomhet og forvalte felles anlegg i siidaen. Styret skal velges av siidaårsmøtet.
Merk at loven sier at årsmøtet
kan bestemme at det ikke skal
velges styre for siidaen. Men
dersom årsmøtet velger å ikke
</p>
    <p>ha eget styre for siidaen, må det
velges en person som skal være
kontaktperson mellom siidaen og
distriktsstyret.
Dersom et distrikt svarer til en
sommersiida, vil distriktsstyret
også fungere som et styre for siidaen. Distriktsstyret skal i slike
tilfeller velges etter reglene i §
52, men etablering av et styre er
obligatorisk, jfr. § 43 femte ledd.
Årsmøte for sommersiidaen
Av lovens § 53 fremgår det at
siidaen skal ha årsmøte hvert år
innen utgangen av mai måned.
Merk at det her ikke gis valgfrihet mht om det skal avholdes
årsmøte. Årsmøtet for sommersiidaen har ifølge loven en rekke
oppgaver:
- velge siidastyre, eventuelt bestemme at det ikke skal velges
et styre
- velge kandidat til distriktsstyret
- fastsette tilskuddet til siidakassen
- fastsette regler for siidafondet
- velge revisor
- velge kontaktperson mellom siidaen og distriktsstyret dersom
styre for siidaen ikke velges
Siidaen bestemmer selv hvordan
innkallingen til årsmøtet skal
skje, hvem som skal lede årsmøtet, om det skal være lukket,
hvordan en eventuell avstemning
skal skje, om det skal føres protokoll, etc.
Innen utgangen av mai 2008 må
det være avholdt første årsmøte
i sommersiidaen med valg av
sommersiidastyre eller kontaktperson, samt valg av kandidat til
distriktsstyret.
</p>
    <p>15
</p>
    <p>Dersom det ikke er mer enn én
siida i distriktet, kommer ikke
disse reglene til anvendelse. Da
gjelder reglene i § 49 for årsmøte
i distriktet.
Siidakasse
Siidaen må opprette en siidakasse
dersom årsmøtet velger at det skal
være et eget styre for siidaen. Som
det fremgår av § 55, kan årsmøtet
bestemme at det skal opprettes en
siidakasse selv om ikke eget styre
velges. Da må kontaktpersonen
for siidaen forvalte siidakassen.
Midler til siidakassen skaffes ved
tilskudd fra den enkelte siidaandelsinnehaver i forhold til hvor
mange rein vedkommende har.
Årsmøtet må fastsette hvor stort
tilskuddet skal være pr. rein.
Reglene i § 46 for fastsettelse av
avgift til distriktskassen, gjelder
også for siidaårsmøtets fastsettelse av avgift til siidakassen.
Det er ikke krav om revisjon av
siidakassen, men enhver leder
av en siidaandel kan kreve at siidakassen skal gjennomgås av en
revisor etter de regler som gjelder
for revisjon av siidafondet. Det må
ikke oppgis noen grunn for fremsettelse av et slikt krav.
Dersom det ikke er mer enn én
siida i distriktet, kommer ikke
disse reglene til anvendelse. Da
gjelder reglene i § 46 for distriktskasse.
Siidafond
Dersom siidaen blir tilkjent midler som nevnt i § 47 (erstatning,
konsesjonsavgift, osv.), skal det
opprettes et reindriftsfond for
siidaen. Årsmøtet må da utarbeide vedtekter som sier hvordan
fondets midler skal brukes. Slike
vedtekter skal sendes inn for godkjenning av områdestyret. Det er
</p>
    <p>16
</p>
    <p>et krav om revisor for siidafondet.
Det er årsmøtet som velger revisor. Reglene for revisjon av distriktets reindriftsfond i § 48 gjelder også for et eventuelt siidafond.
Dersom det ikke er mer enn én
siida i distriktet, kommer ikke
disse reglene til anvendelse. Da
gjelder reglene i § 47 for reindriftsfond.
</p>
    <p>Kapittel 7 Bruksregler i
distriktet. Distriktsplan
Bruksregler
Det viktigste elementet i ressursforvaltningen etter den nye loven
er bruksregler for det enkelte
reinbeitedistrikt. Bruksreglene
erstatter de mer interne delene
i dagens distriktsplan. Det skal
fortsatt lages distriktsplaner,
men disse skal inneholde de
opplysninger om virksomheten i
distriktet som er nødvendige for
den offentlige planleggingen.
Bruksreglene skal sikre en økologisk bærekraftig utnytting av
distriktets ressurser og inneholde
regler om
- beitebruk
- reintall
- bruk og vedlikehold av gjerder
og andre fellesanlegg
- bruk av motorisert kjøretøy
- disponering av reindriftsfond
- forvaltning av distriktets øvrige
midler
- fordeling av arbeidsplikter og
investeringer
- andre forhold som det anses
hensiktsmessig å regulere ved
bestemmelser i distriktets
bruksregler
Bruksreglene skal utarbeides av
distriktsstyret og godkjennes av
</p>
    <p>områdestyret. Når det gjelder
reintallet for den enkelte siida,
skal dette også forelegges reindriftsstyret for endelig stadfesting og godkjennelse. Før bruksreglene sendes til godkjennelse,
skal et utkast være behandlet på
distriktets årsmøte.
Der hvor årstidsbeitene er fordelt
over ﬂere distrikter, må det utarbeides bruksregler for de ulike
distriktene. Her vil samarbeid
mellom distriktsstyrene være
nødvendig.
Når det gjelder de punktene i
bruksreglene som omfatter beitebruk og reintall, er det gitt
nærmere bestemmelser om dette
i hhv. § 59 og § 60.
Distriktsstyrene som er valgt før
denne lov trådte i kraft, er gitt
anledning til å forberede arbeidet
med utarbeidelse av bruksregler.
Det er en fordel at denne prosessen kommer i gang tidlig, slik
at godkjente bruksregler kan
foreligge så raskt som mulig.
Bruksreglene vil være fundamentet for distriktenes virksomhet,
og som nevnt er anvendelsen av
blant annet bestemmelsene om
etablering av nye siidaandeler og
rekrutteringsandeler avhengig av
at godkjente bruksregler foreligger. Det vil likevel være de nye
distriktsstyrene, sammensatt
etter bestemmelsene i ny lov,
som må foreta utformingen av
bruksreglene, og da etter at et
utkast er behandlet på det neste
distriktsårsmøtet. Siden årsmøtet
må være avviklet etter de nye reglene innen 1.7.08, kan utkast til
bruksregler tidligst være behandlet på et ekstra årsmøte for 2008,
eventuelt årsmøtet for 2009.
</p>
    <p>Beitebruk
Gjennom bestemmelsene i § 59
om beitebruk, vil de enkelte siidaers beiteområder gjennom hele
året måtte angis. Der hvor årstidsbeitene er fordelt over ﬂere
distrikter, må det utarbeides
beitebruksregler for de ulike distriktene, se ovenfor. Beitebruksreglene skal være kjøreregler som
sikrer ryddig og forsvarlig bruk
av beitene, og skal utarbeides i
samarbeid med distriktets siidaer. Bestemmelsene skal bygge
på den tradisjonelle utøvelsen av
reindrift, og fremme rasjonelle
bruksordninger. Hvor detaljerte
de skal være, vil avhenge av forholdene i de ulike områdene, men
som et minimum bør det vurderes
å gi regler om følgende forhold:
1. Beitetider for de ulike årstidsbeitene, med mindre det dreier
seg om helårsbeiter
2. Kjerneområdet for den enkelte
vintersiida
3. Regler om bruk av ﬂyttleier
gjennom andres sommerbeiter
(geasseorohat)
4. Regler om bruk av ﬂyttleier
gjennom andre vintersiidaers
kjerneområde
5. Beskrivelse av sommerbeitene
(geasseorohat)
6. Flyttemønsteret mellom de
ulike årstidsbeitene
7. Regler om ﬂytting
Dersom lederen av en siidaandel
er uenig i de vedtatte beitebruksreglene, kan de bringes inn for
jordskifteretten etter bestemmelsene i § 59 fjerde ledd. Fristen er
seks måneder etter at reglene er
godkjent av områdestyret.
Reintallsfastsettelse
Når det er laget regler om beitebruk, foreligger det grunnlag for
</p>
    <p>17
</p>
    <p>å fastsette reintallet for den enkelte siida. Etter 1978-loven ble
reintallet fastsatt for distriktet.
Bakgrunnen for at reintallet nå
skal fastsettes på siidanivå, er
at dette gir bedre mulighet til å
ta hensyn til hvordan distriktets
beiteressurser fordeler seg på siidaer og årstidsbeiter.
I henhold til den nye lovens § 60
skal det fastsettes et øvre reintall
for den enkelte sommersiida ut
fra det beitegrunnlag som siidaen
disponerer. Det må her også ses
hen til kapasiteten på de øvrige
årstidsbeitene, slik at det tas
hensyn til det beitet som utgjør
minimumsfaktoren. Man kan
ikke bare legge beitekapasiteten på sommerbeitene til grunn.
Der det er påkrevet for å få en
forsvarlig bruk av vinterbeitene,
kan det fastsettes et reintall for
de forskjellige vintersiidaene.
En vintersiida eller annen gruppering kan også be om at det
fastsettes et eget reintall for dem.
Det kan dessuten fastsettes et
øvre reintall per siidaandel.
Ved fastsetting av reintallet må
distriktsstyret samarbeide med
distriktets siidaer. Dette følger av
§ 58 annet ledd. Distriktet må redegjøre for de drifts- og beitemessige vurderinger som ligger til
grunn for det foreslåtte reintallet.
I forbindelse med reintallsfastsettingen er det igangsatt et arbeid
der det skal utarbeides en del kriterier som skal være til hjelp for
både distriktene og myndighetene
i dette arbeidet. Disse kriteriene
skal fungere som en veiledende
momentliste og et korrektiv for
distriktsstyrene og myndighetene
</p>
    <p>18
</p>
    <p>i forbindelse med fastsetting av
reintallet. Momentlisten skal
utarbeides i samarbeid mellom
næringen og myndighetene.
Fastsettelsen av reintall må ses
i sammenheng med beitetider for
de ulike årstidsbeitene.
Inntil det foreligger godkjente
bruksregler som også inneholder
reintall for de enkelte siidaer, vil
de reintall som er fastsatt tidligere fortsatt være gjeldende. Vedtak om reintall som er gjort i tråd
med 1978-loven, vil mao gjelde
inntil det foreligger nye vedtak
om reintall som et ledd i godkjennelsen av bruksregler. Andre vedtak om for eksempel beitetider
gjelder også inntil det foreligger
godkjente bruksregler.
Reintallsreduksjon
Dersom reintallet i siidaen er
over det som er fastsatt gjennom
bruksreglene, må det som det
fremgår av § 60, reduseres til lovlig nivå. Det er siidaen selv som
i utgangspunktet må sørge for
dette gjennom utarbeidelse av en
reduksjonsplan. Myndighetene
vil ikke legge noen føringer på
hvordan fordelingen av kuttet
skal skje mellom siidaandelene.
Dette bestemmer siidaen selv.
Men dersom siidaen ikke utarbeider en reduksjonsplan, eller ikke
klarer å gjennomføre planen, skal
ifølge loven hver siidaandel redusere sitt reintall forholdsmessig.
Reindriftsstyret har et ansvar for
at reintallsreduksjon gjennomføres, og kan blant annet gi pålegg
og sette frister.
</p>
    <p>Eksempel på forholdsmessig
reduksjon:
Siidaen får fastsatt et høyeste
lovlig reintall på 800 dyr.
Det faktiske reintallet er 1000.
Siidaen må dermed redusere
sitt reintall med 20 %.
Det er tre siidaandeler i siidaen
– A, B og C.
A og B har 300 rein hver, mens
C har 400 rein. A og B må redusere med 60 rein hver, mens C
må redusere med 80 rein.
A og B vil etter reduksjonen ha
240 rein hver, mens C vil ha
320, i alt 800 rein.
</p>
    <p>Distriktsplan
Som det fremgår av § 62, skal
det fortsatt lages distriktsplaner.
Distriktsplanen skal inneholde de
opplysninger som er nødvendige
for den offentlige planlegging.
Lovens formålsparagraf fastslår
at loven skal bidra til sikring av
reindriftsarealene som reindriftens viktigste ressursgrunnlag.
Det vil dermed være viktig for
andre offentlige myndigheter å
ha kunnskap om reindriften i de
ulike områdene. Distriktsplanen
forutsettes å være av stor betydning i en slik sammenheng.
Leder for en siidaandel er pliktig
til å gi nødvendige opplysninger
for utarbeidelse av planen.
Merk at etter den nye loven skal
ikke lenger utkast til plan sendes
på høring til kommune, fylkeskommune og fylkesmann slik det
var bestemt i 1978-loven. Disse
myndigheter forutsettes imidlertid å bli orientert om planarbeidet, og skal gjøres kjent med
hovedinnholdet i planen før den
vedtas. Distriktsstyret må derfor
</p>
    <p>sende planen til orientering til
berørte kommuner, fylkesmann
og tilhørende fylkeskommune.
Områdestyret har ikke lenger
noen rolle gjennom stadfestelse
av planen, men skal i likhet med
myndighetene nevnt ovenfor og
berørte nabodistrikter få tilsendt
den vedtatte planen.
</p>
    <p>Kapittel 8 Forholdet til
annen bruk
Ingen endringer i forhold til
1978-loven.
</p>
    <p>Kapittel 9 Ansvar for skade.
Skjønn
Ingen endringer i forhold til
1978-loven.
</p>
    <p>Kapittel 10 Myndighetsorganer
Det skjer i hovedsak ingen endringer når det gjelder områdestyret og reindriftsstyret, verken
oppnevning eller oppgaver.
Megling
Dette er nytt og går ut på at områdestyre av eget tiltak eller etter
ønske fra en leder av en siidaandel, en siida eller fra et distrikt
kan bestemme at det skal megles
mellom to parter som ikke klarer
å samarbeide om løsning av en
konﬂikt. Dette kan for eksempel
være mellom enkeltutøvere, to
siidaer eller to distrikter. Som
megler skal områdestyret utpeke
en person som antas å ha tillit
hos begge parter. Ordningen gir
en mulighet for utøverne til å få
hjelp til å ﬁnne løsninger som
i mange tilfeller ellers ville ha
måttet ﬁnne sin løsning innenfor
rettsapparatet. Henvendelser
med ønske om megling må rettes
til Reindriftsforvaltningen i det
</p>
    <p>19
</p>
    <p>aktuelle området, og det er da
områdestyret som bestemmer om
megling skal gjennomføres.
Litt om myndighetenes rolle
Selv om loven er basert på stor
grad av internt selvstyre, vil
myndighetene måtte ivareta
sitt overordnede ansvar for at
reindriften er bærekraftig. Dette
ansvaret ivaretas hovedsakelig
gjennom etterfølgende godkjenning av en del av de beslutninger
som treffes i reindriften.
Bruksreglene skal således godkjennes av områdestyret. Og når
det gjelder reintallet for siidaene,
skal dette endelig stadfestes av
reindriftsstyret.
Ved etablering av ny siidaandel
skal melding om dette sendes til
områdestyret, som skal kontrollere at vilkårene for etablering
av ny siidaandel er oppfylt, herunder at etableringen ikke truer
grunnlaget for økologisk, økonomisk og kulturell bærekraft i
siidaen. Områdestyret har også
en mulighet til å nekte godkjenning dersom det gjennomsnittlige
reintallet per siidaandel etter en
etablering kommer under 250.
Ved etablering av sideordnet rekrutteringsandel, skal melding
sendes områdestyret. Områdestyret skal kontrollere at de formelle
vilkårene er oppfylt, herunder at
det er fastsatt slikt høyeste reintall som loven krever.
</p>
    <p>FOTO: PER TORBJØRN JYSTAD
</p>
    <p>For øvrig skal det årlig sendes
inn melding om reindrift slik det
også gjøres i dag.
Myndighetene har i tillegg adgang til å gi pålegg og iverksette
sanksjoner ved ulovlige forhold.
</p>
    <p>Kapittel 11 Sanksjoner og
tvangstiltak
Det er her gitt bestemmelser med
mulighet for å iverksette tiltak og
sanksjoner dersom lover og regler
ikke følges. Det meste her er nytt
i forhold til 78-loven. Det foreslås
et bredt spekter av tiltak som er
mulig å bruke dersom dette viser seg nødvendig av hensyn til
behovet for en velordnet og velfungerende reindrift samt øvrige
samfunnsinteresser. Av §§ 76–79
fremgår det at myndighetene i
ulike situasjoner kan ha muligheter til å benytte seg av ﬂere type
tiltak, som f.eks. tvangsmulkt,
forelegg og avgift ved brudd på
bruksregler. Områdestyret eller reindriftsstyret skal påse at
sanksjonene som iverksettes ikke
virker urimelige i forhold til overtredelsen.
Det fremgår av loven at enhver
har plikt til å rette seg etter bestemmelser gitt i eller i medhold
av denne lov. Det samme gjelder
vedtak gjort i medhold av disse
bestemmelser. Dersom virksomhet drives i strid med disse pliktene, og når offentlige interesser
tilsier det, vil den aktuelle reineieren først få pålegg om å bringe
det ulovlige forholdet til opphør.
Dette kan også omfatte pålegg om
retting og fjerning av ulovlig oppførte hytter og anlegg mv. Slikt
pålegg kan gis både av områdestyret og reindriftsstyret. Dersom pålegget ikke imøtekommes
innen den fastsatte fristen, kan
områdestyret eller reindriftsstyret ta i bruk følgende sanksjoner:
Tvangsmulkt: Det fastsettes
en løpende tvangsmulkt for hver
dag, uke eller måned som går
etter utløpet av den frist som er
satt for oppfylling av pålegget.
</p>
    <p>21
</p>
    <p>Forelegg: Det kan utferdiges
forelegg mot den som innen en
fastsatt frist unnlater å etterkomme pålegg etter § 75. Også forelegg utferdiges av områdestyret
eller reindriftsstyret. Dersom det
er gått mer enn 6 måneder siden
pålegget ble gitt, skal den som
forelegget rettes mot, gis anledning til å uttale seg før forelegget
utferdiges. Den som forelegget er
rettet mot, kan reise søksmål mot
staten for å få forelegget prøvd.
Dersom søksmål ikke er reist
innen 60 dager, har forelegget
samme virkning som rettskraftig
dom.
Tvangstiltak: Dersom det er
gitt pålegg om opphør av ulovlige
forhold, og dette ikke etterkommes og andre tiltak ikke anses
formålstjenlig, kan myndighetene
sette inn tvangstiltak. Av § 79
fremgår det at dette for eksempel
kan være igangsettelse av nødvendig arbeid og kontroll for å få
gjennomført et pålegg om samling
og skilling av rein. Den nye loven
gir også myndighetene anledning
</p>
    <p>22
</p>
    <p>til å iverksette andre tvangstiltak som for eksempel avliving av
rein, reduksjon av antallet rein i
en siidaandel og riving av ulovlige hytter, gjerder og anlegg.
Straffansvar: Dette er en videreføring av bestemmelsen i 1978loven. Bestemmelsen som i ny lov
står i § 80, kan få anvendelse ved
overtredelse av lov, forskrifter og
enkeltvedtak.
Når vil det offentlige gripe inn?
Det følger av § 74 at enhver
plikter å rette seg etter bestemmelser gitt i eller i medhold av
reindriftsloven eller vedtak gjort
i medhold av disse bestemmelser.
§ 75 fastslår at myndighetene har
adgang til å gi nødvendige pålegg
for å bringe et ulovlig forhold til
opphør når offentlige interesser
tilsier det.
Vilkåret om at det må foreligge
en offentlig interesse har sammenheng med det interne selvstyret. Ikke alt er det naturlig eller
riktig at myndighetene befatter
seg med. Hvorvidt myndighetene
skal gripe inn, vil bero på en konkret vurdering. Et for høyt reintall i forhold til det fastsatte eller
et permanent gjerde oppført uten
nødvendig godkjenning av myndighetene, vil være eksempler på
forhold hvor det klare utgangspunktet må være at offentlige
interesser foreligger.
</p>
    <p>Kapittel 12 Avsluttende
bestemmelser
Dette kapittelet omfatter formaliteter knyttet til innføring av ny
lov, som for eksempel hva som er
nødvendig å endre i andre lover
for at ny reindriftslov skal bli effektiv.
</p>
    <p>FOTO: PER TORBJØRN JYSTAD
</p>
    <p>Avgift ved brudd på bruksregler: Denne avgiften kan ilegges leder av siidaandelen ved
brudd på godkjente bruksregler.
I og med at det er foretatt endringer i distriktsstyrets myndighet og oppgaver, vil distriktsstyret ikke ha noen rolle når det
skal ilegges avgift ved brudd på
bruksregler. Det er nå områdestyret eller reindriftsstyret som
skal treffe vedtak om slik avgift.
Avgift ved brudd på bruksregler
skal tilfalle siidafondet hvis slikt
fond er opprettet, eventuelt reindriftsfondet. Det vil bli utarbeidet
nærmere regler for ileggelse av
slik avgift. Pålegg om mulkt er
tvangsgrunnlag for utlegg.
</p>
    <p>LOV 2007-06-15 nr 40:
</p>
    <p>Lov om reindrift (reindriftsloven)
Dato: Lov-2007-06-15-40
Departement: LMD (Landbruks- og matdepartementet)
Publisert: I 2007 hefte 6
Ikrafttredelse: 2007-07-01
Endrer: Lov-1959-10-23-3, Lov-1978-06-09-49, Lov-1979-12-21-77, Lov-1981-05-29-38,
Lov-1984-12-21-101, Lov-1992-05-15-47, Lov-2003-07-04-74, Lov-2005-07-17-101
</p>
    <p>Jfr. tidligere lov 9. juni 1978 nr. 49 om reindrift.
</p>
    <p>Kapittel 1. Innledende bestemmelser
§ 1. Lovens formål
For det samiske reinbeiteområdet skal loven legge
til rette for en økologisk, økonomisk og kulturelt bærekraftig reindrift med basis i samisk kultur, tradisjon og
sedvane til gagn for reindriftsbefolkningen selv og samfunnet for øvrig. For å nå disse mål skal loven gi grunnlag for en hensiktsmessig organisering og forvaltning
av reindriften. Reindriften skal bevares som et viktig
grunnlag for samisk kultur og samfunnsliv.
Loven skal bidra til sikring av reindriftsarealene i
det samiske reinbeiteområdet som reindriftens viktigste ressursgrunnlag. Ansvaret for sikring av arealene
påhviler både innehavere av reindriftsretten, øvrige
rettighetshavere og myndighetene.
Utenfor det samiske reinbeiteområdet skal loven
legge forholdene til rette for en økologisk og økonomisk
bærekraftig utnytting av reinbeiteressursene med basis
i lokal kultur og tradisjon i de områder hvor det er gitt
tillatelse til reindrift etter reglene i § 8.
Både i og utenfor det samiske reinbeiteområdet skal
loven bidra til å sikre forsvarlig dyrevelferd for tamrein.
§ 2. Virkeområde
Loven gjelder for riket med de begrensninger som
følger av lov 9. juni 1972 nr. 31 om svensk reinbeiting i
Norge og norsk reinbeiting i Sverige.
For reindrift i Trollheimen og omegn gjelder reglene
i lov 21. desember 1984 nr. 101 om reindrift i kommunene Meldal, Midtre Gauldal, Oppdal, Rennebu, Rindal,
Sunndal og Surnadal.
§ 3. Forholdet til folkeretten
Loven skal anvendes i samsvar med folkerettens regler om urfolk og minoriteter.
§ 4. Det samiske reinbeiteområdet
Den samiske befolkningen har på grunnlag av alders
tids bruk rett til å utøve reindrift innenfor de delene av
fylkene Finnmark, Troms, Nordland, Nord-Trøndelag,
Sør-Trøndelag og Hedmark hvor reindriftssamene fra
gammelt av har utøvet reindrift (det samiske reinbeiteområdet).
</p>
    <p>24
</p>
    <p>Innenfor det samiske reinbeiteområdet skal det
legges til grunn at det foreligger rett til reinbeite innenfor rammen av denne lov, med mindre annet følger av
særlige rettsforhold.
Ved inngrep i reindriftssamenes reindriftsrettigheter
skal det ytes erstatning i samsvar med alminnelige ekspropriasjonsrettslige grunnsetninger.
§ 5. Samiske regionale reinbeiteområder
Det samiske reinbeiteområdet deles inn i samiske
regionale reinbeiteområder som skal være åpne for
reindrift med slike særlige rettigheter og plikter som er
fastsatt i eller i medhold av denne lov. Kongen fastsetter inndelingen.
§ 6. Samiske reinbeitedistrikter
Reindriftsstyret deler inn de samiske regionale reinbeiteområdene i samiske reinbeitedistrikter etter reglene i § 42.
§ 7. Ekspropriasjon for å sikre reinbeiteareal
Kongen kan kreve avstått til staten grunn og rettigheter, herunder rettigheter som nevnt i kapittel 3, samt
rett til erstatning for skade voldt av rein, når dette
ﬁnnes nødvendig av hensyn til reindriften i det samiske
reinbeiteområdet og det må regnes med at inngrepet
utvilsomt vil være til mer gagn enn skade.
Gjelder saken avståelse av rettigheter som nevnt
i kapittel 3, kan saksøkeren fritas for å erstatte saksøktes sakskostnader så fremt saksøkte etter forhandlinger har avslått eller unnlatt å svare på et tilbud, og
saksøkte ved skjønnsavgjørelsen ikke oppnår mer enn
tilbudet. For øvrig gjelder sakskostnadsreglene i lov 1.
juni 1917 nr. 1 om skjønn og ekspropriasjonssaker.
§ 8. Reindrift utenfor det samiske reinbeiteområdet
Utenfor det samiske reinbeiteområdet kan reindrift
ikke utøves uten særskilt tillatelse fra Kongen. Slik tillatelse kan bare gis til den som kan legge frem skriftlig
samtykke fra vedkommende grunneiere og rettighetshavere eller på annen måte disponerer tilstrekkelig
store og hensiktsmessig avgrensede reinbeitearealer.
Tillatelse bør ikke gis for villreinområde. Det bør også
vises varsomhet med å gi tillatelse for områder som
ligger slik til i nærheten av reinbeiteområder at det kan
skape konﬂikter. Tillatelse kan gis for begrenset tid og
gjelder under ingen omstendighet etter at beiteretten
er falt bort. Det kan settes nærmere vilkår for driften.
</p>
    <p>Sameiestrekning utenfor det samiske reinbeiteområdet kan disponeres til tamreindrift ved ﬂertallsvedtak i
samsvar med lov 18. juni 1965 nr. 6 om sameige.
Dersom eiere og brukere som rår over den største del
av et fjellområde som er høvelig til tamreindrift, ønsker
området disponert til slik virksomhet, men hindres i
dette av enkelte grunneiere som ikke vil være med, kan
bestemmelsene om sams tiltak i jordskifteloven § 2 bokstav e brukes tilsvarende.
Med Kongens godkjenning kan allmenningsstyret
for inntil 10 år om gangen gi tillatelse til tamreindrift
i bygdeallmenning utenom reinbeiteområde, dersom
reindrift kan foregå uten vesentlig skade eller ulempe
for de bruksberettigede.
Om tamreindrift i statsallmenning utenom reinbeiteområde gjelder bestemmelsene i fjellova § 17.
</p>
    <p>Kapittel 2. Reindrift i det samiske
reinbeiteområdet
§ 9. Rett til å eie rein i det samiske reinbeiteområdet
Bare personer som har rett til reinmerke, jf. § 32, har
rett til å eie rein i det samiske reinbeiteområdet.
Det er et vilkår for å eie rein at reinen inngår i en
siidaandel eller sideordnet rekrutteringsandel som blir
drevet av en ansvarlig leder etter reglene i §§ 10 ﬂg.
Dersom særlige grunner foreligger, kan Reindriftsstyret samtykke i at person som ikke fyller vilkårene
etter første eller annet ledd, får eie rein i det samiske
reinbeiteområdet.
Reindriftsstyret kan videre gi tillatelse til at privatpersoner eller institusjoner eier rein for vitenskapelige
formål og i forsøksøyemed under offentlig ledelse eller
tilsyn. Slike tillatelser skal gis for begrenset tid og knyttes til bestemte vilkår.
§ 10. Siidaandel
Med siidaandel forstås en familiegruppe eller enkeltperson som er del av en siida, jf. § 51, og som driver
reindrift under ledelse av en person eller av ektefeller
eller samboere i fellesskap. Leder av siidaandelen må
være bosatt i Norge.
Ansvarlig leder av siidaandelen bestemmer hvem
som får eie rein i andelen og vedkommendes reintall.
En reineier kan være ansvarlig leder for bare én siidaandel og kan heller ikke eie rein i mer enn én siidaandel. Umyndige barn hvis foreldre ikke lever sammen,
har likevel adgang til å eie rein i siidaandel både hos
fars slekt og hos mors slekt.
§ 11. Etablering av siidaandel
Driftsenhet som ved lovens ikrafttredelse er registrert hos områdestyret, anses som siidaandel i forhold
til reglene i denne lov. Den som ved lovens ikrafttredelse er innehaver av driftsenheten, anses som ansvarlig leder av vedkommende siidaandel.
</p>
    <p>Lederne av siidaandelene i en siida kan ved enstemmighet bestemme at det skal etableres en ny siidaandel
i siidaen under ledelse av en utpekt person som er
myndig og som fyller vilkårene i § 9 for å eie rein. Det
skal ses hen til at etableringen ikke truer grunnlaget for
økologisk, økonomisk og kulturell bærekraft i siidaen.
Ved etablering av ny siidaandel skal reintallet holdes
innenfor det øvre reintall som er bestemt for siidaen, jf.
§ 60 første og annet ledd. Dersom etableringen fører til
overskridelse av reintallet, skal det foretas reduksjon
etter reglene i § 60 tredje og fjerde ledd.
Ved avgjørelsen av hvem som skal lede en ny siidaandel, skal det bl.a. tas hensyn til arbeidsinnsatsen i
siidaen og livsforholdene for den som det er spørsmål
om å utpeke, samt lovens formål.
Melding om ny siidaandel skal sendes områdestyret for godkjenning. Områdestyret skal kontrollere at
vilkårene for etablering av ny siidaandel er oppfylt,
herunder at etableringen ikke truer grunnlaget for en
økologisk, økonomisk og kulturelt bærekraftig reindrift
i siidaen. Områdestyret kan nekte godkjenning dersom
det gjennomsnittlige reintall i den enkelte siidaandel
blir under 250 rein beregnet i forhold til fastsatt øvre
reintall for siidaen.
Reglene i annet til femte ledd gjelder tilsvarende ved
overﬂytting av en siidaandel til en annen siida.
Områdestyret kan, hvis særlige grunner foreligger,
pålegge et distrikt eller en siida å etablere en eller ﬂere
nye siidaandeler. Lederen for ny siidaandel utpekes
etter reglene i annet til femte ledd. Oppnås ikke enighet, skal lederen utpekes av områdestyret.
§ 12. Sideordnet rekrutteringsandel
Ansvarlig leder av en siidaandel kan bestemme at det
skal etableres en sideordnet rekrutteringsandel knyttet
til siidaandelen.
Etableringen av en sideordnet rekrutteringsandel forutsetter at det fastsettes et høyeste reintall som siidaandelen og den sideordnede rekrutteringsandelen i sum
må holde seg innenfor.
Det kan ikke etableres mer enn én sideordnet rekrutteringsandel til hver siidaandel.
En sideordnet rekrutteringsandel kan bestå i inntil
syv år, og det forutsettes at det ved etablering av slik
andel samtidig inngås en avtale for overtakelse av siidaandelen. Ansvaret som leder av en rekrutteringsandel
kan bare overlates til et barn, et barnebarn eller en
annen av den yngre generasjon som oppfyller vilkårene
i § 9 for å eie rein. Vedkommende må være myndig og
ha deltatt i alle sider av arbeidet i reindriften sammen
med lederen i minst tre år.
Lederen for den sideordnede rekrutteringsandelen
har samme rettigheter og plikter som en leder av en
siidaandel, med mindre noe annet følger av loven her.
Dersom lederen for siidaandelen dør eller trekker seg
som ansvarlig leder, inngår den sideordnede rekrutteringsandelen i siidaandelen med lederen av den sideordnede rekrutteringsandelen som ny leder.
Melding om etablering av sideordnet rekrutteringsandel skal sendes områdestyret som skal kontrollere at
de formelle vilkår for etablering av sideordnet rekrutteringsandel er oppfylt.
25
</p>
    <p>§ 13. Ektefelles og samboers stilling
Dersom ansvarlig leder av en siidaandel er eller blir
gift, kan begge ektefeller være ansvarlige ledere av
siidaandelen. Det gjelder selv om bare den ene ektefelle
fyller vilkårene i § 9 første ledd for å eie rein. Slik felles
siidaandel innebærer at ektefellene står solidarisk ansvarlige som ledere av siidaandelen.
Hvis ektefellene er enige om at begge skal stå som
ansvarlig leder, må de gi melding om dette i melding
om reindrift, jf. § 18.
Ektefeller som begge oppfyller vilkårene i § 9 første
ledd for å eie rein, kan være selvstendige ledere for
hver sin siidaandel, med de begrensninger som følger
av loven for øvrig.
Bestemmelsene i første til tredje ledd gjelder tilsvarende for to ugifte personer som lever sammen (samboere) dersom de
1. har eller har hatt felles barn,
2. tidligere har vært gift med hverandre, eller
3. har levd sammen i ekteskapslignende forhold i to
år.
§ 14. Opphør av ekteskap og samboerskap
Har siidaandelen vært drevet i fellesskap mellom
ektefeller eller samboere, og en av dem dør, blir den
gjenlevende parten ansvarlig leder alene. Dette gjelder
selv om den gjenlevende parten ikke fyller vilkårene i
§ 9 første ledd for å eie rein.
Dersom ekteskapet eller samboerskapet opphører på
annen måte enn ved død, mister den ektefellen eller
samboeren som har fått medansvar gjennom ekteskapet eller samboerskapet, rett til å stå som medansvarlig leder. Partene kan avtale at vedkommende fortsatt
likevel skal eie rein i siidaandelen og eventuelt alene
skal ha lederansvaret for siidaandelen. Dette gjelder
selv om vedkommende ikke fyller vilkårene i § 9 første
ledd for å eie rein.
Endringer i lederansvaret etter første og annet ledd
skal meldes til områdestyret.
§ 15. Overføring av ansvaret som leder av siidaandel
Dersom sideordnet rekrutteringsandel ikke er etablert, kan lederen av en siidaandel overføre ansvaret
som leder av andelen til et barn, et barnebarn eller en
annen person som oppfyller vilkårene i § 9 første ledd
for å eie rein i andelen.
Den nye lederen av siidaandelen må være myndig
og må ha deltatt i alle sider av arbeidet i reindriften
sammen med lederen i minst tre år. Områdestyret kan
i særlige tilfelle godkjenne overføring til et barn eller
barnebarn som ikke oppfyller disse kravene.
Ved overføring av lederansvaret for en siidaandel har
tidligere leder fortsatt rett til å eie rein i siidaandelen.
Dersom lederen av en siidaandel dør uten at det er
truffet beslutning som nevnt i første ledd, har et barn,
et barnebarn eller en annen slektning som oppfyller
vilkårene i § 9 første ledd for å eie rein i andelen, rett
til å overta ansvaret for siidaandelen med mindre gjenlevende ektefelle eller samboer overtar ansvaret etter
reglene i § 14. Annet ledd gjelder tilsvarende.
</p>
    <p>26
</p>
    <p>Ved dødsfall kan det søkes områdestyret om at siidaandelen stilles i bero inntil barn, barnebarn eller annen
person som oppfyller vilkårene i § 9 første ledd for å eie
rein i andelen, er myndig.
Melding om overføring av siidaandel skal sendes
områdestyret som skal kontrollere at de formelle vilkår
foreligger.
§ 16. Avvikling av siidaandel
Dersom ansvarlig leder for en siidaandel beslutter å
avvikle sin reindrift eller dør uten at ansvaret overføres
til en annen etter reglene i §§ 12 og 15, skal siidaandelen oppløses og reinen selges med mindre den inngår i
en annen siidaandel eller i en sideordnet rekrutteringsandel. Styret i sommersiidaen, jf. § 52, eller den kontaktperson som er valgt etter § 53 annet ledd, skal påse
at siidaandelen avvikles. Kostnaden ved avviklingen
skal dekkes av inntektene fra salg av reinen.
Dersom ansvarlig leder for en sideordnet rekrutteringsandel beslutter å avvikle sin reindrift eller dør, går
andelen inn i den siidaandelen som rekrutteringsandelen ble etablert ut fra.
Melding om avvikling etter første og annet ledd skal
sendes til områdestyret.
Hvis en siidaandel eller en sideordnet rekrutteringsandel har hatt et reintall på under 50 i fem år, må den
avvikles som siidaandel. Beslutningen om avvikling
treffes av områdestyret. Områdestyret skal det fjerde
året med et reintall på under 50 varsle lederen av siidaandelen om den forestående avviklingen. Varslingen
må skje minst seks måneder før fristen for innsending
av neste års melding om reindrift. Bestemmelsen om
gjennomføring av avvikling i første ledd får tilsvarende
anvendelse.
§ 17. Hold av rein i strid med reglene i kapittel 2
Den som har rein i strid med reglene i kapittel 2, kan
pålegges å bringe forholdet til opphør etter reglene i
kapittel 11.
§ 18. Melding om reindrift
Leder av siidaandel skal årlig gi melding om reindrift
til områdestyret. Meldingen skal inneholde opplysninger om antall rein i siidaandelen og eiere av rein innenfor andelen, samt opplysninger om siidatilknytning.
Kopi av meldingen sendes styret i det distrikt der reindriften foregår.
Departementet gir nærmere regler om hvilke opplysninger meldingen skal inneholde og om fristen for å gi
melding mv.
Opplysninger i meldingen om enkeltpersoners reintall og deres personlige forhold er underlagt taushetsplikt, med mindre noe annet følger av lov. Forvaltningsloven §§ 13 a til 13 e gjelder tilsvarende.
</p>
    <p>Kapittel 3. Reindriftsrettens innhold
§ 19. Beiterett
Retten til å utøve reindrift gir rett til å la reinen beite
i fjellet og annen utmarksstrekning, herunder også tidligere dyrket mark og slåtteng som ligger for seg selv
uten tilknytning til bebodde områder eller dyrkede
arealer i drift, dersom de ikke er holdt i hevd og heller
ikke er i bruk som kulturbeite, med mindre arealet er
inngjerdet med gjerde som freder for rein. Kongen kan
gi nærmere bestemmelser om hva som skal forstås med
gjerde som freder for rein.
Kongen kan gjøre vedtak om at bestemte barskogstrekninger skal være fredet for reinbeiting i en viss
tid, når dette anses påkrevet av hensyn til skogens
foryngelse eller gjenvekst. Kongen kan også i andre
tilfelle gjøre vedtak om fredning av nærmere bestemte
områder i en viss tid når særlige hensyn tilsier dette.
Fredningsvedtak kan også gjøres gjeldende for ﬂytting
med rein.
Areal som blir fredet for reinbeiting, bør kompenseres
ved utlegging av tilsvarende beitearealer hvor dette er
mulig.
§ 20. Årstidsbeiter
Beiteretten omfatter rett til nødvendige årstidsbeiter, dvs. vår-, sommer-, høst- og vinterbeiter, herunder
ﬂyttleier, kalvingsland og paringsområder.
§ 21. Rett til husvære, buer o.l.
Retten til å utøve reindrift gir rett til i utmark å disponere grunn til nødvendige hytter og gammer for folk
og til buer og stillinger som trengs til oppbevaring av
løsøre og matvarer.
En reindriftsutøver har adgang til mot vederlag å
få utvist tomt til bolig dersom reindriftsutøveren ikke
på annen måte kan skaffe seg bolig som er nødvendig
av hensyn til en rasjonell utøvelse av reindriften. Kan
ikke partene bli enige om at forutsetningene for å kreve
utvisning av tomt er til stede, eller om stedsvalg, størrelse og avgrensing, vilkår og vederlag, avgjøres dette
ved skjønn ved jordskifteretten.
Grunnen som er tatt i bruk eller utvist og bygninger og anlegg som er oppført med hjemmel i første eller
annet ledd, kan ikke uten godkjennelse av Kongen og
samtykke fra grunneieren brukes til annet formål enn
reindrift eller overdras til andre enn utøvere av reindrift
og som fyller forutsetningene i første og annet ledd.
§ 22. Flyttleier
Reindriftsutøvere har adgang til fritt og uhindret å
drive og forﬂytte rein i de deler av reinbeiteområdet
hvor reinen lovlig kan ferdes og adgang til ﬂytting med
rein etter tradisjonelle ﬂyttleier. Med til ﬂyttlei regnes
også faste inn- og avlastingsplasser for transport av
reinen.
</p>
    <p>Reindriftens ﬂyttleier må ikke stenges, men Kongen
kan samtykke i omlegging av ﬂyttlei og i åpning av
nye ﬂyttleier når berettigede interesser gir grunn til
det. Eventuell skade som følge av omlegging av ﬂyttlei eller åpning av ny ﬂyttlei erstattes etter skjønn ved
jordskifteretten, hvis enighet ikke oppnås. Kongen kan
bestemme at også fastleggingen i detalj av den nye
ﬂyttleien skal overlates til skjønnet.
§ 23. Motorferdsel
Den som utøver reindrift, har adgang til bruk av nødvendige fremkomst- og transportmidler i samsvar med
distriktsplan, jf. § 62.
Bruk av terrenggående kjøretøy på bar mark skal
begrenses mest mulig og skal så langt mulig foregå
i faste løyper. Motorisert ferdsel eller ﬂyging inn i
område fredet i medhold av lov 19. juni 1970 nr. 63 om
naturvern skal foregå i samsvar med fastsatte forskrifter om vern. Nærmere regler om slik ferdsel i fredet
område kan fastsettes ved forskrift av vedkommende
forvaltningsmyndighet i samråd med distriktsstyret og
områdestyret.
§ 24. Gjerder og andre anlegg
Retten til å utøve reindrift gir rett til å føre opp
arbeids- og sperregjerder, slakteanlegg, broer og andre
anlegg som er nødvendige for reindriften. Gjerder
og anlegg må ikke plasseres slik at de virker unødig
skjemmende eller er til vesentlig skade eller ulempe for
grunneieren eller for andre rettmessige interesser.
Gjerder og anlegg som skal bli stående ut over en
sesong, kan ikke oppføres uten godkjenning av departementet. Godkjenning av større anlegg kan først gis
etter en fagkyndig vurdering av de samlede miljømessige virkninger, sammenholdt med de reindriftsfaglige
behov for anlegget. Hvis ikke grunneieren og eventuelle
bruksberettigede gir sitt samtykke, kan departementet
gi tillatelse til utføring av anlegget mot vederlag etter
skjønn ved jordskifteretten for skade og ulempe.
Gjerder og anlegg som ikke er i samsvar med første
eller annet ledd, kan områdestyret kreve fjernet eller
endret av den som er ansvarlig. Er dette ikke etterkommet innen en fastsatt frist, kan reindriftsagronomen
iverksette riving eller endring umiddelbart. Områdestyret kan delegere sin myndighet etter dette ledd til
reindriftsagronomen. Utgifter ved tiltak etter dette
ledd skal bæres av den ansvarlige og er tvangsgrunnlag
for utlegg.
Departementet kan gi nærmere bestemmelser om
hvordan gjerder og andre anlegg skal plasseres og utformes, herunder om gjerdematerialer m.m. Departementet kan også gi bestemmelser om vedlikehold av
permanente gjerder og anlegg og om plikt til å ta bort
gjerder og anlegg som ikke holdes i forskriftsmessig
stand eller som ikke lenger er i bruk.
</p>
    <p>27
</p>
    <p>§ 25. Brensel og trevirke i det samiske reinbeiteområdet
I det samiske reinbeiteområdet gir rett til å utøve
reindrift rett til i forbindelse med lovlig utøvelse av reindrift, til eget bruk å ta lauvtrær, busker, einer, vidjer,
bjørkeris, selvtørrede bartrær og tørt vindfall, nedfalne
greiner og kvister, stubber, never og bark, både på
offentlig og privat eiendom når virket skal brukes til:
1. brensel,
2. gammer, koier, buer eller stillinger for oppbevaring av løsøre og matvarer,
3. teltstenger, redskaper og enklere bruksting,
4. arbeidsgjerder (trøer, ringgjerder),
5. garving.
Friskt lauvtrevirke og friske busker må ikke tas så
fremt det på stedet eller i nærheten ﬁnnes annet virke
som er tjenlig for formålet.
Skogeieren kan kreve betaling for friske lauvtrær
som tas i privat skog, men ellers kan det ikke kreves
betaling for virke som rettmessig blir tatt i medhold av
denne paragraf. Det skal uten opphold gis melding til
grunneieren om uttak av trevirke som denne kan kreve
betaling for. Oppnås ikke enighet om betalingen, kan
beløpets størrelse kreves fastsatt ved skjønn ved jordskifteretten. Finnmarkseiendommen kan ikke kreve
betaling etter bestemmelsene i leddet her.
Så langt det fremstiller seg som nødvendig av hensyn
til skogens bevaring, foryngelse eller gjenvekst eller
fordi det er mangel på trevirke i distriktet, kan Kongen
ved forskrift begrense eller helt forby uttak av trevirke i
nærmere bestemte områder og derunder bl.a. bestemme
at friskt virke bare kan tas etter utvising.
§ 26. Jakt, fangst og ﬁske i det samiske reinbeiteområdet
I det samiske reinbeiteområdet gir rett til å utøve
reindrift rett til i forbindelse med lovlig utøvelse av
reindrift å drive jakt, fangst og ﬁske i statsallmenning, i ikke særskilt matrikulert statseiendom og på
Finnmarkseiendommens grunn innenfor det reinbeitedistrikt hvor reindriften foregår, på samme vilkår som
gjelder for personer som er fast bosatt i den kommune,
bygd eller grend hvor allmenningen, statseiendommen
eller den aktuelle del av Finnmarkseiendommens grunn
ligger. I statens matrikulerte skoger og høyfjellsstrekninger innenfor reinbeiteområde skal reindriftsutøvernes adgang til jakt, fangst og ﬁske være som den har
vært fra gammelt av.
Kongen kan gjøre vedtak om at utøverne av reindriftsnæringen skal ha enerett til bruk av bundne redskaper til fangst av ﬁsk i nærmere bestemte vann og
elvestrekninger i andre statseiendommer enn statsallmenningene. Kongen kan også gjøre vedtak om at visse
vann og elvestrekninger i eiendommer som nevnt i foregående punktum skal være forbeholdt til bruk for dem
som utøver reindrift.
For jakt, fangst og ﬁske som drives etter bestemmelsene i denne paragraf, skal det ikke betales leie eller
kortavgift.
</p>
    <p>28
</p>
    <p>Kapittel 4. Alminnelige regler om
utøvelse av reindrift
§ 27. Utøvelse av reindrift
En reineier skal under utøvelse av sin reindrift ta
hensyn til andre reineieres reindrift og ikke utnytte beitene på en slik måte at de forringes for andre reineiere.
Reineieren må heller ikke hindre andre i deres rettmessige utøvelse av reindrift.
En reineier skal sørge for at reindriften skjer innenfor de rammer som følger av loven her i samsvar med
bruksreglene i distriktet.
§ 28. Tilsyn
Reinen skal holdes under slikt tilsyn at den så vidt
mulig hindres fra å volde skade, komme utenfor lovlig
beiteområde eller sammenblandes med annen rein.
Nærmere regler om tilsyn kan fastsettes i distriktets
regler om beitebruk.
§ 29. Innsyn
Siida som har grunn til å tro at rein fra den har
kommet inn i en annen siidas ﬂokk, har rett til å besiktige ﬂokken for å se om dens rein er i ﬂokken.
Innsyn kan bare skje med en representant for siidaen
til stede. Representanten skal bidra til at innsyn kan
ﬁnne sted. For øvrig gjennomføres innsyn i henhold til
skikk og bruk blant reineierne i området.
Nærmere regler om innsyn kan gis i bruksreglene for
distriktet.
§ 30. Behandling av andre siidaers rein
Siida som har fått rein fra en annen siida inn i ﬂokken, skal snarest mulig underrette den andre siidaen
om forholdet. Skilling ﬁnner sted etter reglene i § 31.
Er det vanskelig for den andre siidaen å hente reinen,
eller kan utskilling ikke foretas, plikter den siidaen som
har fått andres rein inn i ﬂokken, å ta vare på reinen
inntil utskilling og avhenting kan ﬁnne sted.
Nærmere regler om behandling av andre siidaers rein
kan gis i bruksreglene for distriktet.
§ 31. Skilling
Den som har rein i en ﬂokk sammen med andre, kan
kreve skilling for uttak av egne dyr.
De andre som har rein i ﬂokken, har plikt til å legge
forholdene til rette for skilling. Ingen må forstyrre
arbeidet under skillingen. Skilling bør ﬁnne sted før
ﬂokken forlater sesongbeiteområdet.
Skilling kan ikke kreves under kalving eller i forbindelse med brunst eller hvis skilling ikke er tilrådelig av
dyrevernmessige grunner.
Før rein settes i gjerde for skilling, må de siidaer som
kan ha rein i ﬂokken, varsles.
Nærmere regler om skilling og varsling kan gis i
bruksreglene for distriktet.
</p>
    <p>Kapittel 5. Merking av rein og
registrering av reinmerke
§ 32. Rett til reinmerke
Rett til reinmerke har personer av samisk ætt som
1. ved lovens ikrafttredelse hadde reindrift som hovednæring i reinbeitedistrikt i samsvar med lov 9. juni
1978 nr. 49 om reindrift § 4, jf. § 3, eller
2. har foreldre eller besteforeldre som har hatt reindrift som hovednæring, og som
3. inngår i siidaandel eller skal inngå i siidaandel
etter beslutning i henhold til § 10 annet ledd eller
lede siidaandel eller sideordnet rekrutteringsandel
i henhold til §§ 11 til 15.
Den som blir adoptert, får samme rett til reinmerke
som om adoptivbarnet hadde vært adoptivforeldrenes egnefødte barn, selv om vedkommende ikke er av
samisk ætt.
Den som er gift med noen som er ansvarlig leder for
siidaandel, men ikke selv fyller vilkårene i første ledd
for reinmerke, har rett til reinmerke. Det samme gjelder samboer som nevnt i § 13 fjerde ledd.
Overtar en person som nevnt i tredje ledd lederansvaret for siidaandelen, jf. § 14, har vedkommende rett til
reinmerke så lenge vedkommende er ansvarlig leder for
en siidaandel. Vedkommendes nye ektefelle eller samboer har ikke rett til reinmerke etter tredje ledd.
Har Reindriftsstyret i henhold til § 9 tredje ledd gitt
en person rett til å eie rein, kan Reindriftsstyret også gi
vedkommende rett til reinmerke der dette er nødvendig
av hensyn til en velordnet reindrift.
§ 33. Plikt til merking av rein
All rein i det samiske reinbeiteområdet skal merkes
med eierens merke.
Reinen skal merkes med eierens registrerte merke
innen 31. oktober samme år som den er født. Områdestyret kan i særlige tilfelle samtykke i at denne frist
overskrides, men ikke under noen omstendighet ut over
31. mai det påfølgende år.
Merking skal skje i henhold til bestemmelsene i lov
20. desember 1974 nr. 73 om dyrevern.
§ 34. Former for merking
Innenfor det samiske reinbeiteområdet skal merking
av rein skje ved snitt i øret med eierens registrerte reinmerke.
I tillegg til registrert reinmerke kan det anvendes
øreklips ved overtagelse av eiendomsretten til rein som
er merket med den tidligere eierens merke.
Midlertidig merking skjer med hårmerke eller øreklips. Midlertidig merking viser eierforholdet inntil
merking i henhold til første eller annet ledd ﬁnner
sted.
§ 35. Ommerking
Ommerking er ikke tillatt.
Ommerking straffes etter reglene i straffeloven kapittel 24.
</p>
    <p>§ 36. Salg av rein uten lovlig merke
Rein født tidligere år, og som etter 31. mai ﬁnnes
uten lovlig merke, skal som hovedregel selges under
distriktsstyrets, eventuelt siidastyrets, ansvar.
Utbyttet av salget tilfaller reinens eier. Er eieren ikke
kjent, tilfaller utbyttet siidaen som reinen tilhører. Er
heller ikke siidaen kjent, tilfaller utbyttet distriktet.
§ 37. Merkenemnd og klagenemnd
I hvert samiske regionale reinbeiteområde velges en
merkenemnd på minst tre og høyst fem medlemmer fra
ulike reinbeitedistrikter, med personlige varamedlemmer. Medlemmene og varamedlemmene velges av distriktslederne. Reindriftsforvaltningen utpeker sekretær for nemnda. Reindriftsstyret oppnevner en klagenemnd.
§ 38. Registrering og sletting av merke
Alle reinmerker skal godkjennes av merkenemnda før
de tas i bruk i det regionale reinbeiteområdet. Godkjente
reinmerker i det regionale reinbeiteområdet registreres
hos Reindriftsforvaltningen. Reinmerket skal ha en slik
form at forveksling eller misbruk ikke kan ﬁnne sted.
Merkenemnda skal, under ivaretakelse av hensynet til
velordnet reindrift, søke å bevare tradisjonell bruk og
utforming av reinmerker, blant annet skal tradisjonelle
familiemerker søkes bevart for familien.
Reinmerke kan ikke registreres som varemerke etter
lov 3. mars 1961 nr. 4 om varemerker.
Et registrert reinmerke skal slettes når merkeinnehaveren avgår ved døden uten å etterlate seg rein som
sammen med merket overtas av ektefelle eller arving.
Dersom et reinmerke ikke har vært i bruk de siste 4
år, kan merkenemnda slette merket.
Dersom et registrert reinmerke har en slik form at
forveksling eller misbruk kan ﬁnne sted, kan merkenemnda slette merket.
Med reindriftsstyrets godkjennelse kan merkenemnda vedta utfyllende retningslinjer for utforming
av merker mv.
§ 39. Saksbehandling
Merkenemnda skal kunngjøre innkomne søknader
om reinmerke for lederne i siidaandelene i vedkommende og tilstøtende distrikter. Kunngjøring skal også
skje i Sverige og Finland. Merkenemndas avgjørelse av
søknaden skal kunngjøres på tilsvarende måte.
Merkenemndas avgjørelse kan påklages til klagenemnda.
Departementet gir nærmere regler for saksbehandlingen i merkenemnda, herunder om registreringsavgift, og regler for klagebehandlingen.
§ 40. Utfyllende bestemmelser om reinmerker
Departementet kan gi nærmere regler om merking av
rein og registrering av reinmerker, samt om overføring
og sletting av reinmerker som ikke er i bruk.
§ 41. Merking utenfor det samiske reinbeiteområdet
Utenfor det samiske reinbeiteområdet gir departementet nærmere regler om reinmerke og merking av
rein.
</p>
    <p>29
</p>
    <p>Kapittel 6. Reindriftens organisering
– distrikter og siida
I. Reinbeitedistrikter
§ 42. Reinbeitedistrikt
Ved inndelingen av de samiske regionale reinbeiteområdene i reinbeitedistrikter skal reindriftsstyret
med utgangspunkt i sedvanemessig bruk legge vekt på
at et reinbeitedistrikt får grenser som driftsmessig er
naturlige og hensiktsmessige.
Et distrikt skal fortrinnsvis omfatte alle årstidsbeitene for de reindriftsutøverne som er knyttet til distriktet. Hvor det er hensiktsmessig, kan årstidsbeitene
være fordelt over ﬂere distrikter.
Distriktsinndelingen er ikke til hinder for samarbeid
mellom reindriftsutøvere på tvers av distriktsgrensene, så sant et slikt samarbeid ikke går ut over andre
reindriftsutøveres rettigheter. Distriktsinndelingen er
heller ikke til hinder for bruk av beiter i annet distrikt
når dette følger av særskilt rettsgrunnlag.
§ 43. Distriktsstyre
I hvert reinbeitedistrikt skal det være et distriktsstyre valgt av og blant de stemmeberettigede i distriktet etter reglene i annet og tredje ledd.
Lederen for styret velges av distriktsårsmøtet, jf. §
49. Resten av styret består av en representant for hver
sommersiida i distriktet, jf. § 54 første ledd nr. 2. En
siidas styremedlem velges av siidaårsmøtet, jf. § 53.
Er antall sommersiidaer mer enn syv, velges det seks
medlemmer ved loddtrekning blant styremedlemskandidatene fra de enkelte sommersiidaene, med unntak
for den sommersiidaen som har lederen. Distriktsårsmøtet kan bestemme at styremedlemskap i stedet skal
gå på omgang mellom sommersiidaene. Slike regler må
godkjennes av områdestyret. Lederen og de øvrige styremedlemmene velges for to år av gangen med personlige varamedlemmer.
Hvis særlige grunner tilsier det, kan Reindriftsstyret fastsette at styret skal ha inntil 11 medlemmer.
Hvis sterke grunner foreligger, kan Reindriftsstyret
bestemme at en sommersiida som er vesentlig større
enn gjennomsnittet i distriktet, skal ha sterkere representasjon i styret enn det som følger av reglene i annet
ledd. Denne sommersiidaen kan imidlertid ikke ha ﬂertall i styret.
Hvis utøverne i sommersiidaen ellers i året danner
mindre vintersiidaer, kan lederne for siidaandelene i en
vintersiida, eventuelt ﬂere vintersiidaer sammen eller
annen gruppering, kreve at styrevervet i distriktsstyret
skal gå på omgang mellom vintersiidaene/grupper.
Hvis distriktet svarer til en sommersiida, gjelder
reglene i § 52 for valg av styre, likevel slik at et styre
alltid skal opprettes.
Styret er beslutningsdyktig når minst halvparten av
medlemmene er til stede. Et distriktsstyre med færre
enn tre medlemmer er likevel bare beslutningsdyktig
når alle medlemmer møter. Ved likt stemmetall gjør
lederens stemme utslaget.
</p>
    <p>30
</p>
    <p>§ 44. Distriktsstyrets oppgaver og myndighet
Distriktsstyret representerer reindriftsinteressene i
distriktet. Distriktsstyrets oppgaver er å ivareta reinbeiteressursene i distriktet i samsvar med lover og
bruksregler.
Distriktsstyret kan blant annet inngå forlik, saksøke
og saksøkes på vegne av reindriftsutøverne i distriktets
felles anliggender. Det gjelder også i saker som gjelder
vern av arealer, selv om ikke alle utøvere er berørt.
Dette er likevel ikke til hinder for at en siida eller reineier ivaretar egne særskilte interesser.
§ 45. Fullmakt
Distriktsstyret kan i bestemte saker gi styrets leder
sammen med styrets sekretær eller sammen med ett
av styremedlemmene fullmakt til å opptre på styrets
vegne.
§ 46. Distriktskasse
I hvert distrikt skal det være en distriktskasse.
Alle siidaandeler plikter å betale et årlig tilskudd til
distriktskassen. Distriktskassens midler skal dekke
godtgjørelse til distriktsstyrets medlemmer og andre
utgifter til administrering av distriktet.
Tilskuddets størrelse beregnes pr. rein og fastsettes
av distriktets årsmøte etter forslag fra distriktsstyret,
jf. § 50 første ledd nr. 7. Distriktsstyret utregner tilskuddet for den enkelte siidaandel etter antall rein i
siidaandelen, sytingsrein medregnet.
Vedtak om det tilskudd den enkelte siidaandelen skal
betale, kan bringes inn for områdestyret, som kan endre
vedtaket dersom tilskuddet ikke står i rimelig forhold
til distriktets gjøremål. Krav om slik overprøving må
fremsettes innen åtte uker etter at siidaandelen mottok
underretning om vedtaket om tilskuddet.
Dersom tilskuddet ikke betales, mister siidaandelen
sin stemmerett inntil skyldig beløp er betalt. Endelig
vedtak om tilskudd er tvangsgrunnlag for utlegg.
§ 47. Reindriftsfond
I distriktet skal det være et reindriftsfond. Inn i
fondet går:
1. erstatning til distriktet ved ekspropriasjon av beiterettigheter o.a.
2. erstatning til distriktet for skade, ulempe mv.
3. konsesjonsavgift til distriktet ved ekspropriasjon,
4. midler fra salg av rein uten lovlig merke,
5. avgift ved brudd på bruksregler, jf. § 77,
6. andre midler som tilfaller distriktet.
Fondets midler forvaltes og disponeres av distriktsstyret etter vedtekter fastsatt i henhold til § 57 annet
ledd nr. 5.
§ 48. Revisjon
Årsmøtet velger revisor som skal være registrert eller
statsautorisert i henhold til reglene i lov 15. januar
1999 nr. 2 om revisjon og revisorer.
Områdestyret kan godkjenne at det i stedet for
ekstern revisor velges et revisjonsutvalg på to, eventuelt
tre medlemmer blant de stemmeberettigede i distriktet.
Medlemmene må ikke være medlemmer av styret eller
ha spesiell tilknytning til styremedlemmer.
</p>
    <p>§ 49. Distriktsårsmøte
Årsmøte skal holdes av reineierne i distriktet hvert
år innen utgangen av juni måned. Møtet sammenkalles
på den måten som er vanlig i distriktet, med minst ﬁre
ukers varsel.
På årsmøtet har enhver reineier tale- og forslagsrett.
Ved avstemninger er den enkelte siidaandel stemmeberettiget slik at hver siidaandel har fem stemmer. En
sideordnet rekrutteringsandel har to stemmer. Lederen
av siidaandelen bestemmer fordelingen av stemmene
blant de andre reineierne i siidaandelen. Lederen må
alltid selv beholde minst én stemme, eventuelt to stemmer hvis ektefeller eller samboere har felles ledelse av
siidaandelen.
Styrets årsmelding og regnskap, samt forslag til disponering av reindriftsfondets midler, skal sammen med
saksliste for årsmøtet og eventuelt kandidat til ledervervet i styret sendes lederne av siidaandelene i distriktet senest ﬁre uker før årsmøtet holdes.
Årsmøtet ledes av en møteleder som velges av årsmøtet. Møtet er lukket, med mindre årsmøtet selv bestemmer noe annet.
For årsmøteforhandlingene og valg skal det føres en
protokoll, som oppleses ved møtets slutt og undertegnes
av to møtedeltagere som er valgt til det.
§ 50. Distriktsårsmøtets saker og myndighet
Årsmøtet skal:
1. avgi uttalelse til distriktsstyrets årsmelding og
vedta årsregnskap
2. avgi uttalelse til distriktsstyrets forslag til bruksregler, jf. § 57
3. avgi uttalelse til distriktsstyrets forslag til
distriktsplan, jf. § 62
4. velge leder for distriktsstyret etter § 43
5. fastsette regler for valg av styremedlemmer iht. §
43 annet ledd
6. fastsette godtgjørelse til medlemmene av distriktsstyret
7. fastsette tilskuddet pr. rein til distriktskassen, jf.
§ 46
8. velge revisor, eventuelt revisjonsutvalg, jf. § 48
9. avgi uttalelse i saker som noen med møterett på
årsmøtet, senest en uke før årsmøtet ved henvendelse til distriktsstyret, har krevd behandlet
10. avgi uttalelse i andre saker som fremlegges av
distriktsstyret med anmodning om uttalelse fra
årsmøtet.
I saker der årsmøtet har uttalerett, er uttalelsen veiledende og ikke bindende for styret.
Årsmeldingen skal sendes områdestyret.
Departementet gir nærmere regler om innholdet i
årsmeldingen.
</p>
    <p>II. Siida
§ 51. Siida
Med siida forstås i denne lov en gruppe av reineiere
som utøver reindrift i fellesskap på bestemte arealer.
Denne lov skiller mellom sommersiida og vintersiida.
En sommersiida utøver reindrift i fellesskap i hovedsak på sommer- og høstbeiteområdene. En vintersiida
utøver reindrift i fellesskap i hovedsak på vinter- og
vårbeiteområdene.
§ 52. Sommersiidastyre
I sommersiidaen skal det velges et styre som skal ha
ansvaret for tilrettelegging av felles virksomhet og forvalte felles anlegg i siidaen, som slakteanlegg, gjerder
o.l. Styret velges av siidaårsmøtet. Årsmøtet kan vedta
at det ikke skal velges styre for siidaen, jf. § 53 annet
ledd.
§ 53. Årsmøte i sommersiidaen
I sommersiidaer skal det holdes årsmøte hvert år
innen utgangen av mai måned. Alle som har rein i
siidaen, har rett til å være til stede på årsmøtet med
tale- og forslagsrett. Stemmeberettiget er den enkelte
siidaandel. Bestemmelsene i § 49 annet ledd gjelder tilsvarende.
Er det ikke eget styre i sommersiidaen, må årsmøtet
velge en person som skal være kontaktperson mellom
siidaen og distriktsstyret. Vedkommende har ansvaret
for å sammenkalle til årsmøte.
§ 54. Siidaårsmøtets saker og myndighet
Årsmøtet skal:
1. velge siidastyre etter § 52
2. velge kandidat til distriktsstyret etter § 43
3. fastsette tilskuddet til siidakassen, jf. § 55
4. fastsette regler for siidakassen, jf. § 55
5. fastsette regler for siidafondet, jf. § 56 første ledd
6. velge revisor, jf. § 56 annet ledd
7. velge kontaktperson som nevnt i § 53 annet ledd.
Årsmøtet kan gjennom vedtekter bestemme at en
eller ﬂere av de bestemmelser som gjelder for årsmøtet
i distriktet, jf. § 50, også skal gjelde for siidaårsmøtet.
§ 55. Siidakasse
Er siidastyre valgt i henhold til § 52, skal det også
opprettes en siidakasse. Er det ikke eget styre i siidaen,
kan årsmøtet vedta at det skal opprettes en siidakasse
som forvaltes av kontaktperson som nevnt i § 53 annet
ledd.
Det skal utarbeides regler for bruk av siidakassen.
Reglene i § 46 første til tredje ledd gjelder tilsvarende.
Enhver leder av en siidaandel kan kreve at kassen
skal gjennomgås av en revisor etter reglene i § 56 annet
ledd.
§ 56. Siidafond
Blir en siida tilkjent midler som nevnt i § 47, skal
det opprettes et reindriftsfond for siidaen, og det skal
utarbeides regler for bruk av fondets midler. Fondets
vedtekter skal godkjennes av områdestyret.
</p>
    <p>31
</p>
    <p>Årsmøtet i siidaen velger revisor etter reglene i § 48
til revisjon av fondet. Er det ikke eget årsmøte i siidaen,
velges revisor ved enighet mellom lederne av siidaandelene. Utpeker ikke siidaen en egen revisor, skal siidafondet kontrolleres av distriktets revisor.
</p>
    <p>Kapittel 7. Bruksregler i distriktet.
Distriktsplan
§ 57. Bruksregler
Det skal fastsettes bruksregler for forvaltningen og
bruken av distriktets ressurser. Bruksreglene må ikke
stride mot loven her.
Bruksreglene skal sikre en økologisk bærekraftig
utnytting av distriktets beiteressurser og inneholde
nærmere regler om:
1. beitebruk, jf. § 59
2. reintall, jf. § 60
3. bruk og vedlikehold av gjerder og andre fellesanlegg
4. bruk av motorisert kjøretøy
5. disponering av reindriftsfond, jf. § 47
6. forvaltning av distriktets øvrige midler
7. fordeling av arbeidsplikter og investeringer
8. andre forhold som det anses hensiktsmessig å regulere ved bestemmelser i distriktets bruksregler.
Der det er påkrevet, kan områdestyret pålegge to
eller ﬂere distrikter å utarbeide felles bruksregler for
ett eller ﬂere av de forhold som er nevnt i første ledd.
§ 58. Utarbeidelse og godkjennelse av bruksregler
Bruksreglene utarbeides av distriktsstyret og skal
godkjennes av områdestyret. Områdestyrets behandling skal, foruten en kontroll med at lovens regler for
utarbeidelse av bruksregler er fulgt, også omfatte en
vurdering av om bruksreglene gir grunnlag for en økologisk bærekraftig reindrift i distriktet.
Regler om beitebruk etter § 59 skal utarbeides i samarbeid med distriktets siidaer. Det samme gjelder fastsettelse av reintall etter § 60.
Før bruksreglene sendes områdestyret til godkjennelse, skal et utkast være behandlet på distriktets årsmøte. Utkast skal være sendt lederne for siidaandelene
i distriktet to måneder før årsmøtet. Uttalelser som
kommer inn på årsmøtet, sendes områdestyret sammen
med utkast til bruksregler.
Hvis områdestyret ikke godkjenner de foreslåtte
bruksreglene, skal reindriftsagronomen bistå distriktet
ved utarbeidelse av et nytt forslag som skal behandles
etter reglene foran. Områdestyret skal, hvis dette ikke
fører frem, utarbeide bruksregler for distriktet.
Hvis et ﬂertall på distriktets årsmøte krever det, eller
hvis områdestyret forlanger det, skal nye bruksregler
utarbeides i henhold til reglene foran.
Reintallet for den enkelte siida, jf. § 60, skal forelegges for reindriftsstyret for endelig stadfesting og godkjenning.
</p>
    <p>32
</p>
    <p>§ 59. Beitebruk
Gjennom regler om beitebruk skal distriktets reineiere sikres tilgang til nødvendige beiter, herunder kalvingsland, ﬂyttleier og paringsområder. Reglene skal
ivareta prinsippene for god reindrift basert på samiske
tradisjoner og sedvaner.
Reglene om beitebruk skal bygge på den tradisjonelle
utøvelse av reindrift på arealene og fremme rasjonelle
bruksordninger. Reglene om beitebruk må ikke være
i strid med en siidas rettigheter etablert på særskilt
rettsgrunnlag.
Det skal fastsettes regler om beitetid, med mindre
slike er fastsatt av områdestyret i medhold av § 61.
Leder av en siidaandel kan bringe reglene om beitebruk inn for jordskifteretten innen seks måneder etter
at de er godkjent av områdestyret. Regler om beitebruk
som slår urimelig ut overfor enkelte, eller er i strid med
rettigheter ervervet ved særskilt rettsgrunnlag, kan
settes til side av jordskifteretten.
Områdestyret kan, når sterke grunner taler for det,
gi dispensasjon fra beitebruksreglene.
Ved brudd på reglene om beitebruk kan det treffes
tiltak som nevnt i kapittel 11.
§ 60. Reintall
I bruksreglene, jf. § 57, skal det fastsettes et øvre
reintall for den enkelte sommersiida. Reintallet skal
fastsettes ut fra det beitegrunnlag som siidaen disponerer. Det skal i bruksreglene gjøres nærmere rede for de
drifts- og beitemessige vurderinger som ligger til grunn
for det fastsatte reintallet. Der det er påkrevet for å få
en forsvarlig bruk av vinterbeitene, kan det også fastsettes et reintall for de forskjellige vintersiidaene.
En vintersiida eller annen gruppering kan be om at
det fastsettes et eget reintall for dem.
Overstiger reintallet i siidaen det reintall som er fastsatt etter første eller annet ledd, skal siidaen utarbeide
en reduksjonsplan. Dersom siidaen ikke gjør dette, eller
ikke klarer å gjennomføre planen, skal hver siidaandel
redusere det overskytende antall forholdsmessig. Reindriftsstyret har ansvar for at en slik reduksjon gjennomføres. Det skal settes frister for utarbeidelse av
plan og gjennomføring av reintallsreduksjon.
Det kan fastsettes et øvre reintall pr. siidaandel. En
reduksjon av siidaens reintall i henhold til tredje ledd
skal i så fall skje ved at de siidaandeler som har et reintall som overstiger det fastsatte reintall for siidaandelen, først reduserer ned til det fastsatte reintallet.
Departementet kan ved forskrift gi utfyllende bestemmelser om fastsettelse av reintall. Slik forskrift kan
avgrenses til å gjelde ett eller ﬂere reinbeitedistrikter
eller ett eller ﬂere reinbeiteområder.
§ 61. Beitetider
Der det er nødvendig for vern av årstidsbeitene, kan
områdestyret fastsette beitetider for de ulike årstidsbeitene. Leder av siidaandel skal påse at rein i lederens
ﬂokk ikke oppholder seg på beiteområder i strid med
disse reglene.
</p>
    <p>Der forholdene gjør det nødvendig, kan beitetidene
fravikes etter tillatelse av reindriftsagronomen. Det
gjelder også beitetider fastsatt etter § 59. Dispensasjon
fra beitetidene utover ﬁre uker gis av områdestyret.
§ 62. Distriktsplaner
Distriktsstyret skal utarbeide en distriktsplan for
distriktet som skal inneholde de opplysninger om virksomheten i distriktet som er nødvendige for den offentlige planlegging.
Distriktsplanen skal inneholde:
1. angivelse av ﬂyttemønstre i distriktet
2. oversikt over årstidsbeiter, kalvingsland o.l.
3. oversikt over nødvendige fremkomst- og transportmidler, herunder hvilke terrenggående kjøretøy
som anvendes i distriktet, samt eventuell tidsbegrenset bruk av helikopter eller annet luftfartøy.
Bruksregler for terrenggående barmarkskjøretøy
skal også gå fram av planen
4. oversikt over alle gjerder og anlegg av permanent
art, og så vidt mulig også gjerder av midlertidig
art
5. eventuell inndeling i beitesoner.
Leder for en siidaandel er pliktig til å gi nødvendige
opplysninger for utarbeidelse av planen.
Kommune, fylkeskommune og fylkesmann bør orienteres om planarbeidet og skal gjøres kjent med hovedinnholdet i planen før den vedtas. Kommune, fylkeskommune og fylkesmann, samt berørte nabodistrikter,
skal få tilsendt den vedtatte planen. Planen skal også
sendes til områdestyret.
</p>
    <p>Kapittel 8. Forholdet til annen bruk
§ 63. Utnytting av eiendom i reinbeiteområde
Grunneier eller bruksberettiget må ikke utnytte sin
eiendom i reinbeiteområde på en slik måte at det er
til vesentlig skade eller ulempe for reindriftsutøvelse i
samsvar med denne lov. Første punktum er likevel ikke
til hinder for vanlig utnytting av eiendom til jordbruk,
skogbruk eller annen utnytting av utmark til landbruksformål.
Før tiltak som kan bli til vesentlig skade eller ulempe
for reindriftsutøverne blir satt i verk, skal varsel gis til
vedkommende distriktsstyre. Varsel skal gis senest tre
uker før planlagt iverksetting. Om varsel ikke er gitt,
eller partene er uenige om tiltaket rammes av bestemmelsen i første ledd, kan områdestyret nedlegge forbud
mot iverksetting inntil overenskomst er inngått eller til
jordskifteretten har behandlet saken.
Spørsmål om et tiltak kommer i strid med første ledd,
kan avgjøres på forhånd ved skjønn ved jordskifteretten. Skjønnet kan også avgjøre hvordan og på hvilke
vilkår tiltaket kan gjennomføres. Skjønn kan kreves av
den som akter å sette et tiltak i verk eller av distriktsstyret ved lederen. Er distriktsstyre ikke opprettet, kan
skjønn kreves av reindriftsutøver i distriktet som vil bli
berørt av tiltaket.
</p>
    <p>§ 64. Opptaing av reinlav
Kongen kan ved forskrift regulere opptaingen av reinlav i reinbeitedistrikt og for nærmere avgrenset område
helt forby opptaing av reinlav dersom dette anses nødvendig av hensyn til reindriften.
§ 65. Ferdsel i område hvor rein beiter
De som ferdes i område hvor rein beiter, plikter å vise
hensyn og opptre med varsomhet slik at reinen ikke
unødig uroes eller skremmes under beiting, ﬂytting
mv. Særlig hensyn skal vises i forbindelse med reinens
brunsttid, kalving, merking, skilling og slakting.
Områdestyret kan, etter anmodning fra vedkommende distriktsstyre eller fra reineierne i området,
stille vilkår for eller nedlegge tidsbegrenset forbud mot
større arrangement, idrettsstevne, jakthundprøve eller
liknende virksomhet som kan være til særlig skade
for reindriften. Vedtaket må gjelde et bestemt angitt
område og kan bare fattes etter at grunneier og kommune er hørt. Gjelder vedtaket et konkret arrangement,
skal også arrangør høres.
§ 66. Hunder
Om sikring av hund, opptak av løs hund, avliving av
hund, reaksjoner mot hundeholderen mv. gjelder hundeloven.
Hundens eier og besitter plikter en for begge og begge
for en å yte erstatning for skade som hunden volder på
tamrein og for utgifter og ulemper som påføres reineieren ved at hunden urettmessig jager eller skremmer
rein under lovlig opphold eller ﬂytting, uten hensyn til
skyld.
</p>
    <p>Kapittel 9. Ansvar for skade. Skjønn
§ 67. Objektivt og felles ansvar
Med de unntak som er fastsatt i denne lov, er eier av
rein ansvarlig for skade reinen volder uten hensyn til
skyld.
For skade som voldes av rein i reinbeitedistrikt, er
samtlige reineiere som utøver reindrift i distriktet ansvarlige en for alle og alle for en. Er slik skade voldt
utenfor reinbeitedistrikt av rein som må antas å tilhøre
reineiere som utøver reindrift i nærliggende distrikt,
er de reineiere som utøver reindrift i vedkommende
distrikt på samme måte solidarisk ansvarlige overfor
skadelidte. Kongen kan avgrense det område utenfor
bestemt reinbeitedistrikt hvor slikt solidarisk ansvar
skal gjelde.
For skade som voldes av rein som tilhører noen som
i henhold til § 8, jf. fjellova § 17, utøver reindrift utenfor reinbeitedistrikt, er de som utøver reindrift innenfor område hvor den skadegjørende rein antas å høre
hjemme, ansvarlig en for alle og alle for en.
Krav om erstatning for skade i henhold til annet ledd
kan rettes mot distriktsstyret i vedkommende reinbeitedistrikt v/lederen eller direkte mot eieren av den rein
som har voldt skaden.
</p>
    <p>33
</p>
    <p>Erstatning som blir pålagt reinbeitedistriktet ved
distriktsstyret, skal distriktets årsmøte utlikne på distriktets reineiere i forhold til hvor mange rein hver
enkelt reineier har, men slik at reineiere som godtgjør
at deres rein ikke har medvirket til skaden, ikke kan
pålegges å utrede noen del av erstatningen. Utliknet
erstatningsbeløp er tvangsgrunnlag for utlegg.
Godtgjøres det at det er rein fra annet distrikt som
har voldt eller medvirket til skaden, kan regress gjøres
gjeldende overfor dette distriktet i samsvar med reglene
i denne paragraf.
§ 68. Unntak fra det objektive ansvaret
Bestemmelsene i § 67 om erstatningsansvar uten
hensyn til skyld gjelder ikke for skade som voldes under
lovlig ﬂytting, opphold eller beiting på ﬂyttlei eller beiteområde i fjell eller utmark som nevnt i § 19 dersom
det ikke er tale om skade som i vesentlig grad overstiger det som må anses som en påregnelig følge av en
rasjonell og forsvarlig drift, eksempelvis fordi adgangen
til reinbeite mv. er brukt på en slik måte at en grunneier eller bruksberettiget er blitt særskilt belastet på
bufebeite eller skog.
Bestemmelsene i § 67 om ansvar uten hensyn til
skyld gjelder heller ikke for skade som rein under ellers
lovlig opphold volder på avskåren avling dersom ikke
avlingen er beskyttet ved gjerde som freder mot rein
eller på annen forsvarlig måte.
§ 69. Gjerdeskjønn
I et reinbeitedistrikt kan så vel distriktsstyret som
den enkelte reineier i mangel av minnelig overenskomst
få avgjort ved skjønn ved jordskifteretten om reineieren
skal ha adgang til å føre opp gjerde til støtte for sin driveplikt og sikring mot erstatningsansvar. Jordskifteretten skal i tilfelle bestemme hvor gjerdet skal plasseres
og hvordan det skal utføres. Jordskifteretten kan også
pålegge vedkommende grunneier å bære en rimelig del
av kostnadene med oppføring av gjerdet og fremtidig
vedlikehold i forhold til den nytte grunneieren for sin
del vil ha av tiltaket.
På samme måte kan en grunneier kreve avgjort ved
skjønn ved jordskifteretten om noen del av utgiftene
ved oppføring av gjerde som nevnt i § 19 og i § 68 annet
ledd bør utliknes på reineierne.
§ 70. Erstatningsskjønn
I mangel av enighet som er bekreftet skriftlig av reineieren eller distriktsstyret ved lederen, avgjøres krav
om erstatning for skade voldt av rein ved skjønn ved
jordskifteretten eller tingretten.
Krav om skjønn bør fremsettes snarest mulig. I kravet
om skjønn skal det gis så vidt mulig nøyaktige opplysninger om tid og sted for skadevoldelsen, skadens art
og omfang og erstatningskravets størrelse. Det bør så
vidt mulig gis opplysninger som kan ha betydning for å
fastslå hvem som eier den reinen som har gjort skaden.
Eventuelle vitner og andre bevis bør også oppgis.
</p>
    <p>34
</p>
    <p>Rettens leder skal snarest mulig foreta befaring etter
at krav om skjønn er innkommet. Med på befaringen
skal være representant fra vedkommende kommune
og reindriftsetaten for å bistå rettens leder med faglige
vurderinger. Om mulig skal også lederen i vedkommende reinbeitedistrikt være med, foruten den som har
krevd skjønnet. Er det åpenbart at det ikke er skjedd
noen skade voldt av reinen, kan rettens leder avvise
kravet om skjønn av eget tiltak.
Skjønnet skal fremmes så snart som mulig. Gjelder
det skade voldt av rein som antas å høre hjemme i reinbeitedistrikt, skal distriktsstyret ved lederen alltid innkalles til skjønnet.
Skjønnsstyreren kan på ethvert trinn av saksbehandlingen forsøke megling med sikte på å oppnå en minnelig ordning.
Skjønnet skal vurdere om skaden er voldt av rein og
er av en slik art at den kan kreves erstattet og i tilfelle
taksere skaden og fastsette erstatningsbeløpet.
</p>
    <p>Kapittel 10. Myndighetsorganer
§ 71. Reindriftsstyret
Det opprettes et reindriftsstyre på syv medlemmer
med personlige varamedlemmer der ﬁre av medlemmene med varamedlemmer oppnevnes av Kongen og
tre medlemmer med varamedlemmeroppnevnes av
Sametinget. Reindriftsstyret er faglig rådgiver for den
sentrale reindriftsadministrasjonen, reinforskningen
og rettledningstjenesten, og skal behandle de saker
som følger av loven her samt etter Kongens nærmere
bestemmelser. Reindriftsstyrets virkeområde kan avgrenses til å omfatte reindrift innenfor det samiske
reinbeiteområdet.
Ved oppnevning av medlemmer til reindriftsstyret
skal det legges vekt på en rimelig geograﬁsk fordeling,
allsidige faglige forutsetninger og samfunnserfaring,
og mest mulig lik representasjon av begge kjønn. Blant
medlemmene skal det være aktive utøvere av reindrift
i reinbeiteområde. Reindriftens organisasjoner har forslagsrett.
Nærmere bestemmelser om reindriftsstyrets oppgaver, myndighet og arbeidsordning fastsettes av
Kongen.
§ 72. Områdestyret
I hvert reinbeiteområde skal det være et områdestyre på fem eller syv medlemmer med personlige varamedlemmer. Fylkestinget oppnevner tre, eventuelt
ﬁre medlemmer med varamedlemmer og Sametinget
oppnevner to, eventuelt tre medlemmer med varamedlemmer. Områdestyret oppnevnes for ﬁre år av gangen
under iakttakelse av samme hensyn som nevnt i § 71
annet ledd.
Nærmere bestemmelser om områdestyrenes gjøremål
og myndighet ut over det som følger direkte av loven,
fastsettes av Kongen. Kongen kan gi bestemmelser om
områdestyrenes arbeidsordning.
</p>
    <p>Kongen kan gi utfyllende bestemmelser om valg av
områdestyrer, bl.a. for det tilfelle at reinbeiteområdet
ikke i sin helhet faller innenfor ett enkelt fylke og om
funksjonstiden for medlemmene ved første gangs valg.
Hvis særlige grunner medfører at det ikke er behov
for områdestyre i et reinbeiteområde, kan Kongen frita
for oppnevning av områdestyre.
§ 73. Megling
Områdestyret kan av eget tiltak eller etter ønske fra
en leder av siidaandel, fra en siida eller fra et distrikt
bestemme at det skal megles mellom to parter som ikke
klarer å samarbeide om løsning av en konﬂikt.
Områdestyret eller Reindriftsstyret utpeker en person
som antas å ha tillit hos begge parter som megler. Megleren innkaller til møte med rimelig varsel, og begge
parter har plikt til å møte.
Nærmere regler om gjennomføring av megling fastsettes av departementet.
</p>
    <p>Kapittel 11. Sanksjoner og tvangstiltak
§ 74. Plikt til å etterleve loven
Enhver plikter å rette seg etter bestemmelser gitt i
eller i medhold av denne lov. Det samme gjelder vedtak
gjort i medhold av disse bestemmelser. Overtredelse
kan medføre sanksjoner og tvangstiltak etter reglene
i dette kapittel.
§ 75. Pålegg om opphør av ulovlige forhold
Drives virksomhet i strid med bestemmelser gitt i
eller i medhold av denne lov eller vedtak gjort i medhold av disse bestemmelser, skal reindriftsstyret eller
områdestyret, når offentlige interesser tilsier det, gi
nødvendige pålegg for å bringe det ulovlige forholdet til
opphør, herunder pålegg om retting og fjerning av ulovlig oppførte hytter og anlegg mv. Slike tiltak kan kreves
gjennomført innen en nærmere fastsatt frist. Reindriftsstyret eller områdestyret kan delegere sin myndighet
etter paragrafen her til henholdsvis reindriftssjefen og
reindriftsagronomen.
§ 76. Tvangsmulkt
I pålegg etter § 75 kan reindriftsstyret eller områdestyret fastsette en løpende tvangsmulkt for hver dag,
uke eller måned som går etter utløpet av den frist som
er satt for oppfylling av pålegget, inntil pålegget er oppfylt. Kongen kan gi nærmere regler om bruk av og størrelsen på tvangsmulkt.
Reindriftsstyret og områdestyret kan helt eller delvis
frafalle påløpt tvangsmulkt når sterke grunner taler for
det.
Pålegg om mulkt er tvangsgrunnlag for utlegg.
§ 77. Avgift ved brudd på bruksregler
Reindriftsstyret eller områdestyret kan, etter nærmere bestemmelser fastsatt av Kongen, ilegge leder av
siidaandelen en avgift ved brudd på bruksregler gitt i
medhold av § 57. Slik avgift skal tilfalle vedkommende
fond, jf. § 47.
</p>
    <p>Vedtak om avgift er tvangsgrunnlag for utlegg.
§ 78. Forelegg
Reindriftsstyret eller områdestyret kan utferdige forelegg mot den som innen en fastsatt frist unnlater å etterkomme pålegg etter § 75. Dersom det er gått mer
enn 6 måneder siden pålegget ble gitt, skal den som
forelegget rettes mot, gis anledning til å uttale seg før
forelegget utferdiges. Forelegget skal gi opplysning om
bestemmelsene i annet ledd og skal så langt mulig forkynnes for den det er rettet mot.
Den som forelegget er rettet mot, kan reise søksmål
mot staten for å få forelegget prøvd. Blir søksmål ikke
reist innen 60 dager fra forkynnelsen, har forelegget
samme virkning som rettskraftig dom, og kan fullbyrdes etter reglene for dommer. Fristen kan forlenges av
reindriftsstyret eller områdestyret. Forelegg kan ikke
påklages.
Blir pålegg i rettskraftig dom eller dermed likestilt
forelegg ikke etterkommet, kan reindriftsstyret eller
områdestyret la de nødvendige tiltak gjennomføres for
dens regning som forelegget eller dommen er rettet mot
uten at det er nødvendig med kjennelse etter tvangsfullbyrdelsesloven § 13-14.
§ 79. Tvangstiltak
Reindriftsstyret eller områdestyret kan, dersom
pålegg etter § 75 ikke er etterkommet, og andre tiltak
ikke anses formålstjenlig, gjøre vedtak om tvangstiltak.
Vedtak om tvangstiltak kan gå ut på
1. at det foretas nødvendig arbeid og kontroll for å få
gjennomført pålegg om samling, skilling, merking,
utdriving og telling av rein,
2. avliving av rein hvor utdriving ikke har latt seg
gjennomføre,
3. reduksjon av antallet rein i en siidaandel,
4. riving av ulovlig oppsatte hytter, gjerder eller
anlegg.
Reindriftsstyret og områdestyret kan delegere sin
myndighet til å treffe vedtak om tvangstiltak etter
første ledd nr. 1 og 2 til henholdsvis reindriftssjefen og
reindriftsagronomen.
Vedtak etter første ledd er tvangsgrunnlag etter
tvangsfullbyrdelsesloven kapittel 13. Vedtakene fullbyrdes etter tvangsfullbyrdelsesloven § 13–14. Reindriftsstyret og områdestyret kan begjære tvangsfullbyrdelse. Vedtak etter første ledd nr. 1 kan iverksettes
uten at det er nødvendig å bringe saken inn for namsmyndighetene.
Utgifter ved tiltak etter denne paragraf skal bæres av
reineieren og er tvangsgrunnlag for utlegg.
§ 80. Straffansvar
Overtredelse av denne lov eller av forskrifter, pålegg,
forbud eller andre bestemmelser som er gitt eller opprettholdt i medhold av loven, straffes med bøter så
fremt forholdet ikke rammes av noen strengere straffebestemmelse. Forsøk straffes likt med fullbyrdet forseelse. Også uaktsom overtredelse og medvirkning er
straffbar.
</p>
    <p>35
</p>
    <p>Kapittel 12. Avsluttende bestemmelser
§ 81. Forskrifter
Departementet kan fastsette nærmere forskrifter til
gjennomføring av denne lov, herunder om telling av
rein og kontroll av reintall.
§ 82. Ikrafttredelse
Loven trer i kraft fra den tid Kongen bestemmer.1 Fra
samme tidspunkt oppheves lov 9. juni 1978 nr. 49 om
reindrift.
Kongen kan gi overgangsbestemmelser, herunder
bestemme i hvilken grad bestemmelser gitt i medhold
av den tidligere lov skal gjelde fortsatt, så fremt de ikke
kommer i strid med loven her.
1. Fra 1 juli 2007 iﬂg. res. 15. juni 2007 nr. 627.
</p>
    <p>§ 83. Endringer i andre lover
Fra den tid loven her trer i kraft, gjøres følgende endringer i andre lover:
1. I lov 23. oktober 1959 nr. 3 om oreigning av fast eigedom § 30 oppheves henvisningen til lov 9. juni 1978
nr. 49 om reindrift og ny henvisning til lov DDMM
2007 nr. XX om reindrift føyes til.
2. I lov 21. desember 1979 nr. 77 om jordskifte o.a.
gjøres følgende endringer:
§ 2 bokstav c nr. 3 skal lyde:
gi reglar om bruken i område i det samiske reinbeiteområdet der det går føre seg reindrift. Retten kan
ikkje regulere tilhøva mellom dei som utøver slik
reindrift.
§ 6 a første ledd første punktum skal lyde:
Jordskifteretten kan i særskild sak eller i samband
med jordskifte halde skjønn etter reindriftslova.
§ 6 a nytt annet ledd skal lyde:
Jordskifteretten skal behandle saker etter reindriftslova § 59 fjerde ledd.
§ 35 bokstav i skal lyde:
ordne tilhøva mellom reindrifta og grunneigarar og
andre rettshavarar i område i det samiske reinbeiteområdet der det går føre seg reindrift, når det gjeld
beite, ﬂyttlei og liknande.
§ 36 annet ledd skal lyde:
Rett til reindrift i det samiske reinbeiteområdet kan
ikkje avløysast.
§ 88 annet ledd annet punktum skal lyde:
I område i det samiske reinbeiteområdet der det går
føre seg reindrift, kan og leiar av reinbeitedistrikt
krevje grensegang.
§ 88 a første ledd skal lyde:
Eigar eller innehavar av alltidvarande bruksrett kan
krevje at jordskifteretten skal klarleggje og fastsette
eigedoms- og bruksrettstilhøva i sameiger, i andre
område der det er sambruk mellom eigedomar og i
område i det samiske reinbeiteområdet der det går
føre seg reindrift, når dette er nødvendig av omsyn
til ein rasjonell bruk av området eller for registrering
av uregistrert jordsameige.
</p>
    <p>36
</p>
    <p>3. I lov 29. mai 1981 nr. 38 om viltet skal § 31 første
ledd annet punktum lyde:
Reindriftsamenes jakt og fangst reguleres av reindriftsloven § 26.
4. I lov 21. desember 1984 nr. 101 om reindrift i kommunene Meldal, Midtre Gauldal, Oppdal, Rennebu,
Rindal, Sunndal og Surnadal gjøres følgende endringer:
§ 2 første og annet punktum skal lyde:
Utøvelse av reindrift i de kommunene loven omfatter
krever særskilt tillatelse av Kongen i samsvar med
reindriftsloven § 8. Tillatelse kan bare gis til personer som oppfyller vilkårene i reindriftsloven § 9 for å
eie rein i det samiske reinbeiteområdet.
§ 3 første ledd skal lyde:
I kommunene Meldal, Midtre Gauldal, Oppdal, Rennebu, Rindal, Sunndal og Surnadal kan Kongen mot
vederlag etter skjønn kreve avstått til staten rett til
å utøve reindrift slik denne beskrives i reindriftsloven §§ 19 til 24, når dette ﬁnnes nødvendig for å
sikre fortsatt samisk reindrift i området og det må
regnes med at inngrepet utvilsomt vil være til mer
gagn enn skade.
§ 4 første ledd skal lyde:
Reindriftslovens regler om reindrift i samiske regionale reinbeiteområder og samiske reinbeitedistrikter gjelder tilsvarende for reindriften i området som
omfattes av denne lov, så langt de passer. Bestemmelsene i reindriftsloven §§ 25, 26 og 63 gjelder likevel ikke.
5. I lov 15. mai 1992 nr. 47 om lakseﬁsk og innlandsﬁsk
m.v. skal § 22 annet ledd lyde:
Reindriftssamenes ﬁske reguleres av reindriftsloven
§ 26.
6. I lov 4. juli 2003 nr. 74 om hundehold gjøres følgende
endringer:
§ 7 annet ledd skal lyde:
Om ferdsel med hund i område hvor tamrein beiter,
gjelder også reindriftsloven § 65.
§ 8 annet ledd skal lyde:
For bruk av hund under jakt og fangst mv. gjelder
også viltloven § 23, jf. § 26, og reindriftsloven § 65.
§ 27 første ledd skal lyde:
Om erstatningsansvar for skade voldt av hund gjelder det som følger av andre lovfestede og ulovfestede
regler, bl.a. skadeserstatningsloven § 1–5 om ansvar
for dyr og reindriftsloven § 66 om hunder.
7. I lov 17. juni 2005 nr. 101 om eigedomsregistrering
§ 52 nr. 9 skal endringen i lov 21. desember 1979 nr.
77 om jordskifte o.a. § 88 a lyde:
Eigar eller innehavar av alltidvarande bruksrett kan
krevje at jordskifteretten skal klarleggje og fastsette
eigedoms- og bruksrettstilhøva i sameiger, i andre
område der det er sambruk mellom eigedomar og i
område i det samiske reinbeiteområdet der det går
føre seg reindrift, når dette er nødvendig av omsyn
til ein rasjonell bruk av området eller for registrering
av uregistrert jordsameige.
</p>
  </body>
</document>
