<?xml version="1.0" encoding="UTF-8"?>
<!DOCTYPE document PUBLIC "-//UIT//DTD Corpus V1.0//EN" "http://giellatekno.uit.no/dtd/corpus.dtd">
<document id="no_id" xml:lang="nob">
  <header>
    <title>Sametingets jordbruksmelding</title>
    <genre/>
    <author>
      <unknown/>
    </author>
    <wordcount>17502</wordcount>
    <availability>
      <free/>
    </availability>
    <submitter email="borre.gaup@samediggi.no" name="Børre Gaup"/>
    <origFileName>http://samediggi.no/filnedlasting.aspx?FilId=1722&amp;ct=.pdf</origFileName>
    <parallel_text location="Sametingets_jordbruksmelding_samisk.pdf" xml:lang="sme"/>
    <metadata>
      <uncomplete/>
    </metadata>
    <version>XSLtemplate $Revision: 32698 $; file-specific xsl  Revision; common.xsl  $Revision$; </version>
  </header>
  <body>
    <p>Sametingets
jordbruksmelding
Vedtatt den 29. november 2007
Sak 62/07
</p>
    <p>Ávjovárgeaidnu 50
N-9730 Karasjok/Kárášjohka
Telefon +47 78 47 40 00
Telefaks +47 78 47 40 90
samediggi(at)samediggi.no
www.samediggi.no
</p>
    <p>1
</p>
    <p>INNLEDNING ............................................................................................................................................. 4
1.1
1.2
</p>
    <p>BAKGRUNN ............................................................................................................................................ 4
ARBEIDSMETODE ................................................................................................................................... 4
</p>
    <p>2
</p>
    <p>MÅLSETTINGER FOR JORDBRUKET I SAMISKE BOSETTINGSOMRÅDER............................ 4
</p>
    <p>3
</p>
    <p>OPPSUMMERING AV 2001-PLANEN .................................................................................................... 5
En samisk jordbrukspolitisk sone og Regionalisering av nasjonal jordbrukspolitikk .................................... 5
Et verdiskapningsprogram for samisk jordbruk ............................................................................................. 5
</p>
    <p>4
</p>
    <p>SAMISK JORDBRUK ................................................................................................................................ 6
4.1
4.2
4.3
</p>
    <p>5
</p>
    <p>DAGENS SITUASJON I JORDBRUKET I DE SAMISKE BOSETTINGSOMRÅDENE .................. 9
5.1
5.2
5.3
5.4
5.5
5.6
5.7
5.8
5.9
5.10
5.11
</p>
    <p>6
</p>
    <p>REGIONALE RAMMEBETINGELSER ....................................................................................................... 17
NASJONALE RAMMEBETINGELSER ....................................................................................................... 18
INTERNASJONALE RAMMEBETINGELSER .............................................................................................. 18
</p>
    <p>UTFORDRINGER FOR JORDBRUKET I SAMISKE OMRÅDER ................................................... 19
7.1
7.2
7.3
7.4
7.5
7.6
</p>
    <p>8
</p>
    <p>DATAGRUNNLAG ................................................................................................................................... 9
ANTALL BRUK ....................................................................................................................................... 9
JORDBRUKSAREAL I DRIFT OG GJENNOMSNITTLIG BRUKSSTØRRELSE .................................................. 10
BRUKSSTRUKTUREN ETTER PRODUKSJONSFORM ................................................................................. 10
SKOGBRUK .......................................................................................................................................... 11
ANDRE PRODUKSJONER ....................................................................................................................... 12
SYSSELSETTING I JORDBRUKET ............................................................................................................ 13
RINGVIRKNINGER AV JORDBRUKET ..................................................................................................... 13
VERDISKAPNING I JORDBRUKET........................................................................................................... 15
ROVVILT .............................................................................................................................................. 16
KULTURLANDSKAP I ENDRING ............................................................................................................. 16
</p>
    <p>RAMMEBETINGELSER ......................................................................................................................... 17
6.1
6.2
6.3
</p>
    <p>7
</p>
    <p>HISTORIE ............................................................................................................................................... 6
HVA ER SAMISK JORDBRUK? .................................................................................................................. 7
JORDBRUKET SOM BÆRER AV SAMISK KULTUR OG RETTSLIGE FORPLIKTELSER ..................................... 8
</p>
    <p>BEHOV FOR BEDRE LØNNSOMHET I NÆRINGEN .................................................................................... 19
OVERPRODUKSJON OG OVERKAPASITET .............................................................................................. 19
MELKEPRODUKSJON ............................................................................................................................ 20
REKRUTTERING TIL JORDBRUKET ........................................................................................................ 20
BEHOV FOR ØKT PRODUKTMANGFOLD ................................................................................................. 21
BEHOV FOR RÅDGIVNING ..................................................................................................................... 21
</p>
    <p>BRUK AV SAMETINGETS TILSKUDDSMIDLER TIL NÆRINGSUTVIKLING ......................... 22
8.1
MÅL OG STRATEGIER ........................................................................................................................... 22
8.2
VIRKEOMRÅDE .................................................................................................................................... 23
8.3
VIRKEMIDLER ...................................................................................................................................... 23
8.4
VIRKEMIDDELBRUK ............................................................................................................................. 23
8.4.1 Tilskudd til investeringer i jordbruket ............................................................................................ 23
8.4.2 Næringskombinasjoner................................................................................................................... 25
</p>
    <p>9
</p>
    <p>SATSINGSOMRÅDER ............................................................................................................................. 25
9.1
9.2
9.3
9.4
9.5
9.6
9.7
9.8
9.9
9.10
</p>
    <p>BAKGRUNN .......................................................................................................................................... 25
BEDRE LØNNSOMHET........................................................................................................................... 25
MELKEPOLITIKKEN .............................................................................................................................. 26
EN REGIONALISERING AV NASJONAL LANDBRUKSPOLITIKK................................................................. 27
ØKT LOKAL VIDEREFOREDLING ........................................................................................................... 28
LEGGE TIL RETTE FOR NÆRINGSKOMBINASJONER ................................................................................ 30
KOMPETANSEUTVIKLING OG NETTVERKSBYGGING ............................................................................. 32
UTNYTTELSE AV UTMARKSRESSURSENE .............................................................................................. 33
RETTIGHETER I UTMARK ...................................................................................................................... 35
KULTURLANDSKAP .............................................................................................................................. 35
2
</p>
    <p>10
</p>
    <p>FORHOLDET TIL FINNMARKSEIENDOMMEN (FEFO) ................................................................ 35
</p>
    <p>11
</p>
    <p>NÆRINGS- OG KULTURKOMITEENS BEHANDLING ................................................................... 36
NÆRINGS- OG KULTURKOMITEENS BEHANDLING AV 14.09.07 .......................................................................... 36
Innledning .................................................................................................................................................... 36
Merknader: .................................................................................................................................................. 36
Komiteens tilrådning: .................................................................................................................................. 38
NÆRINGS- OG KULTURKOMITEENS BEHANDLING AV 15.11.07 .......................................................................... 38
Komiteens tilrådning: .................................................................................................................................. 38
</p>
    <p>3
</p>
    <p>1
</p>
    <p>Innledning
</p>
    <p>1.1
</p>
    <p>Bakgrunn
</p>
    <p>Sametingsrådet har i sitt politiske program for perioden 2006 – 2009 bestemt at det skal utarbeides en
ny jordbruksmelding for samiske bosettingsområder. Det fremgår at det er viktig å fokusere på
opprettholdelse av jordbruksdrift og nyskapning i tilknytning til jordbruket.
Sametinget har også tidligere vedtatt overordnede strategier for jordbruket i samiske
bosettingsområder. I 1994 nedsatte Sametinget et utvalg for utarbeiding av en egen jordbruksplan og
utvalgets utkast ble overlevert Sametinget høsten 1995. Sametinget vedtok Samisk jordbruksplan i sak
10/96.
Samisk Næringsråd tok i 1999 initiativ til å rullere jordbruksplanen og oppnevnte et eksternt utvalg
for å gjøre dette arbeidet. Utvalget la i august 2000 frem resultatet av sitt arbeid i dokumentet
”Jordbruksplan for samiske bosettingsområder – et prosjekt for Sametinget”. På bakgrunn av dette
dokumentet, vedtok Sametinget i sak 08/01 en revidert jordbruksplan.
</p>
    <p>1.2
</p>
    <p>Arbeidsmetode
</p>
    <p>I arbeidet med en jordbruksmelding for de samiske bosettingsområdene, har det vært naturlig å ta
utgangspunkt i det arbeidet som allerede er gjort. Det foreligger mye informasjon om jordbruket i
samiske bosettingsområder i dokumentet "Jordbruksplan for samiske bosettingsområder - et prosjekt
for Sametinget" fra august 2000. Sametinget har derfor ikke sett det nødvendig denne gangen å
etablere et eksternt prosjekt, men har utført det meste av arbeidet selv. Samtidig er det tatt hensyn til
utviklingen siden 2001 og de erfaringer vi har gjort oss i løpet av disse årene. For å sikre den praktiske
jordbruksfaglige tilnærmingen i arbeidet, har vi knyttet til oss ressurspersoner i en referansegruppe.
Referansegruppen har bestått av Gunnar Johnsen (sauebonde fra Porsanger og leder i Finnmark
Bonde og Småbrukerlag), Fred Johnsen (melkebonde fra Tana og leder i Finnmark Bondelag), Svein
Peter Pedersen (melkebonde fra Kåfjord) og Ole Edgar Nilssen (fylkesagronom ved fylkesmannen i
Finnmark). Det har vært arrangert to samlinger med referansegruppen. I tillegg har det vært kontakt
per post og telefon. Utkastet til ny jordbruksmelding er behandlet av Sametingsrådet, og
referansegruppen er således ikke ansvarlig for innholdet og de politiske prioriteringene i meldingen.
</p>
    <p>2
</p>
    <p>Målsettinger for jordbruket i samiske bosettingsområder
</p>
    <p>Primærnæringene har en viktig plass i samiske samfunn, både som næringer og kulturbærere. I
samiske samfunn er sammenhengen mellom næring og kultur sterkt vektlagt. Det gjelder derfor å
utvikle og ivareta den næringsvirksomheten som utgjør det materielle grunnlaget for samisk kultur og
identitet. Selv om samer deltar i det moderne differensierte yrkeslivet, har primærnæringene særlig
betydning for bo- og sysselsettingen i samiske områder. Tradisjonelt har produksjonen innenfor
jordbruk, fiske, reindrift, utmark, duodji og kombinasjoner av disse dannet grunnlaget for bo- og
sysselsettingen. Det er derfor en klar sammenheng mellom samisk bygdebosetting og
primærnæringenes stilling som sysselsettingsfaktor. Yrkesvalg er for mange i samiske samfunn sterkt
knyttet til ønsket om lokalt tilhold i bygdene. Derfor står fortsatt primærnæringsvirksomhet sterkt
lokalt i bygdene.
I likhet med øvrige primærnæringer, spiller jordbruket en sentral rolle i å opprettholde samiske
kulturtradisjoner og er en viktig sysselsettingsfaktor i samiske områder. I Sametingsrådets politiske
4
</p>
    <p>program for perioden 2006 – 2009 fremgår det at Sametingets hovedmål for næringen er å
opprettholde sysselsettingen og bruksstrukturer vi har i dag. Utviklingen for jordbruket i de samiske
bosettingsområdene er imidlertid dramatisk, og rammevilkårene for jordbruket i samiske strøk har
endret seg betraktelig de siste årene.
Samisk jordbruk er i løpet av de siste 30 - 40 år blitt standardisert etter norsk landbrukspolitikk og
dette har fratatt det samiske folk en viktig kulturarv. I framtida er det et mål å ta tilbake en del av
kulturen i utøvelse av primærnæringen. Mangfoldet som tidligere har kjennetegnet samisk jordbruk
må derfor spille en viktig rolle. Det gjelder både innenfor primærproduksjoner som skjer på gården og
det gjelder de produktene som videreforedles på gården. Det er viktig å satse på å dyrke fram samiske
mattradisjoner. Dette vil samtidig bidra til økt verdiskapning i jordbruket.
Det er videre et mål at jordbruket i de samiske bosettingsområdene sikrer matforsyningen til disse
områdene. Dette er viktig i forhold til matberedskap og i et miljøperspektiv.
</p>
    <p>3
</p>
    <p>Oppsummering av 2001-planen
</p>
    <p>Jordbruksplanen fra 2001 hadde tre sentrale innsatsområder - en regionalisering og omlegging av
nasjonal landbrukspolitikk, et verdiskapningsprogram for samisk jordbruk og en omlegging av
Sametingets virkemiddelbruk overfor jordbruket. Sametingets plenum vedtok i sak 8/01 et
overordnet mål for jordbruket i samiske områder:
Å sikre stabil sysselsetting slik at man gjennom dette kan bevare og utvikle samisk språk og kultur.
Plenum vedtok følgende innsatsområder:
1. Inkorporere samisk landbrukspolitisk sone i et nasjonalt landbruksperspektiv
2. Verdiskapningsprogram for samisk jordbruk
3. Tilpasse Sametingets virkemiddelpolitikk innenfor jordbruket.
I den samme saken vedtok plenum at virkemiddelbruken ved redskapskjøp ikke skulle endres før en
konsekvensvurdering var foretatt.
En samisk jordbrukspolitisk sone og Regionalisering av nasjonal jordbrukspolitikk
</p>
    <p>En vesentlig del av jordbrukspolitikken utformes gjennom de årlige jordbruksforhandlingene. De
innspillene Sametinget har gjort til den nasjonale landbrukspolitikken har i hovedsak vært i
forbindelse med disse. Sametinget har bl.a. understreket viktigheten av å sikre det materielle
grunnlaget for samisk kultur. Sametinget har ikke fått gjennomslag for å endre den nasjonale
jordbrukspolitikken, og heller ikke fått etablert noen jordbrukspolitisk sone. Sametinget har etterlyst
Regjeringen om hvilke konsekvenser en WTO-avtale vil få for det samiske jordbruket. Både i denne
sammenheng og i forbindelse med innspill til jordbruksavtalen har Sametinget lagt vekt på sentrale
myndigheters ansvar for samene som urfolk.
Et verdiskapningsprogram for samisk jordbruk
</p>
    <p>Samtidig med arbeidet med den forrige planen igangsatte Landbruksdepartementet et
verdiskapningsprogram for mat. Reindriftsnæringen fikk sitt verdiskapningsprogram i 2002.
Sametingets intensjoner med det foreslåtte programmet samsvarte med det sentrale VSPmatprogrammet. I ettertid har det vist seg at samiske jordbrukere i liten grad har kunnet dra nytte av
det programmet. Det har vært ikke vært tradisjon å drive med produktutvikling og markedsføring av
for eksempel nisjeprodukter blant samiske gårdbrukere. I andre områder utgjør
videreforedlingsbedrifter en større del av jordbruksmiljøene. Slike bedrifter har større forutsetninger
for å drive med for eksempel produktutvikling. Sametinget har engasjert seg i forarbeidene med
5
</p>
    <p>Regjeringens satsning på et verdiskapningsprogram for næringskombinasjoner i samiske områder og
satsningen på samisk reiseliv.
Sametinget har i perioden lagt vekt på å legge til rette for å utvikle næringskombinasjoner framfor å
etablere driftsstøtteordninger. Innen natur- og kulturbasert reiseliv er det gjennomført flere
kompetansehevende kurs og flere reiselivsvirksomheter har mottatt investeringsstøtte. Vektlegging av
kvalitet og ekthet er viktige stikkord i utviklingen av det samiske reiselivet. Innen utmarksnæringer har
utviklingen av innlandsfiske og utnyttelse av krøkebær som vin og helsekost har vært prioriterte
områder.
Fusjon av forsøksringer i Troms kan bidra til å bedre nettverket mellom gårdbrukere og
forsøksringene. Sametinget har også fulgt opp arbeidet som Tana videregående skole gjennomfører
med tanke på småskala og lokalprodusert mat, grunderkurs og etablererkurs. Koblingen mellom
arktisk mat og reiseliv begynner å ta form og vil ha et stort utviklingspotensial så fremt reiselivet
prioriterer dette samarbeidet med matprodusenter. Nisje- og lokale matprodukter etterspørres av
reisende og av reiselivet.
Lønnsomheten i jordbruket er i stor grad avhengig av de økonomiske rammene som sentrale
myndigheter setter. Når det gjelder investeringskostnadene har Samisk utviklingsfond bevilget
betydelig støtte til utbygginger. Etter utvidelsen av fondet i 2005 har spesielt Lyngen kommune hatt
mange utbygginger av gårdsbruk. De fleste finansieringssakene skjer i samfinansiering med
Innovasjon Norge. Landbruksetaten har en god veiledningstjeneste overfor jordbrukere slik at den
informasjon som Sametinget har kanaliseres gjennom kommunene og Sametingets hjemmeside.
Bruksrettighetene i Svartskogen i Kåfjord er avklart og det gir store muligheter for bygdefolket å
nyttiggjøre seg av utmarksressursene på egne vilkår. Etableringen av Finnmarkseiendommen gjør det
mulig å prøve ut bygdebruksmodeller uten at det er nødvendig å bruke rettsapparatet til det.
Sametinget har deltatt i det norsk-finske samarbeidet om forvaltningen av Tanavassdraget. Arbeidet
er ikke sluttført, men det er nødvendig å enes om bruken av vassdraget.
Rovviltforvaltning er blitt prioritert i Sametinget de siste årene. Foruten å delta i fire rovviltnemnder
og i det sentrale samarbeidsutvalget for rovviltforvaltning, har Sametinget ved en rekke anledninger
tatt opp de problemer rovvilt forårsaker av tap både i jordbruket og i reindriften. Rovvilt er en stor
trussel mot sau på beite. Økonomien i saueholdet er i stor grad avhengig av at det finnes gode
beiteområder som gir god tilvekst og lite tap. Sametinget har i sin politikk bl.a. lagt vekt på at beitedyr
og rovvilt ikke kan være i samme område.
</p>
    <p>4
</p>
    <p>Samisk jordbruk
</p>
    <p>4.1
</p>
    <p>Historie
</p>
    <p>Jordbruket har i flere århundrer vært en viktig næring for den samiske befolkning. I Håkon Jarls saga
er det beretninger om fehold blant samene i Nordland allerede på 900-tallet. Arkeologiske funn i
Finnmark indikerer at husdyrhold i enkelte samiske strøk kan dateres tilbake til 1300-tallet.
Husdyrhold eller februk var tilpasningen i samiske områder fram til 1700-tallet. Med den kvenske
innvandring på 1700-tallet ble jordbruket utviklet med jordrydding og dyrking. Jordbrukets
begynnelse preges av en ekstensiv tilpasning med “nogle køer, faar og 1 eller 2 oxer at køre deres
tømmer, veed(brende) og høe med”. I tillegg til denne kombinasjonen eide mange noen rein.
Vinterfôret til husdyrholdet ble skaffet på utmarksslåtter, myrer, ved sanking av mose, lyng og lav. På
kysten ble bl.a. tang og tare brukt til gjødsel og fisk/fiskeslog brukt til fôr som lenge var et viktigere
fôr enn høy. Jordbruk og fehold var en del av en kombinasjon med jakt, fiske, bærplukking og
6
</p>
    <p>håndverksarbeid. Håndverksproduktene var viktige i byttehandel med reindriftssamenes produkter. I
historisk perspektiv har samenes næringstilpasning vært kjennetegnet med stor fleksibilitet.
Kunnskapen og evnen til å utnytte tilgjengelige ressurser har ført til stor variasjon i næringstilpasning
over tid og mellom personer og distrikter.
Etter grensefastsetting mot Sverige i 1751 definerte staten seg som eier av jorda i Finnmark og
begynte å selge jord fra 1775. Da kom den første Jordutvisningsresolusjonen og det ble formelt mulig
å eie jord i Finnmark. Gjennom jordlovene fra 1863 og 1902 med staten som eier av grunn i
Finnmark ble en fornorskningslinje vedtatt. I 1902 ble reglement etter lov om jordsalg i Finnmark
vedtatt i Stortinget hvor “Afhændelse må kun skje til norske statsborgere... som kan tale, læse og
skrive det norske sprog og benytter dette til daglig brug” og “Udmaalt jordeiendom gis særskilt norsk
navn”. Mulighetene for å eie jord fikk ikke noen stor innvirkning på samenes jordbruksdrift. Samene
brukte eiendomsretten på en annen måte enn den norske bonden, odel eksisterte ikke og jorda ble
delt mellom barna og videre til barnebarn. Jordsalgsloven medførte imidlertid at samiske bønder som
ville eie jord måtte ta norske etternavn.
Utover på 1950- og 60-tallet endret samfunnet seg fra å være preget av primærnæringer med
selvhushold, til mer industrialisering og spesialisering i jordbruk og fiske. Oppbygging av meierier og
slakterier førte til at jordbruket ble endret til et handelsjordbruk med muligheter for pengeinntekter. I
de samiske områdene kom handelsjordbruket inn langt senere enn ellers i landet.
</p>
    <p>4.2
</p>
    <p>Hva er samisk jordbruk?
</p>
    <p>Utviklingen av nasjonal landbrukspolitikk har medført endringer i det samiske jordbruket slik at dette
er blitt mer standardisert. Jordbruket er nå først og fremst en viktig bosettings- og sysselsettingsfaktor
i de samiske bosettingsområdene, og dermed et viktig materielt grunnlag for å ivareta samisk kultur.
Til tross for en økende standardisering av jordbruket er det fortsatt flere forhold som skiller et samisk
jordbruk fra et norsk jordbruk Her kan nevnes:
Allsidig næringstilpasning. Den samiske næringstilpasning har alltid vært preget av allsidighet.
Allsidigheten og den ekstensive ressurshøstingen ga en fleksibilitet som gjorde samene i stand til å
motstå svingninger, både i ressurstilgang og tilgang på inntekt, avsetningsmuligheter.
Næringstilpasningen var en direkte nødvendighet for å skaffe livsmidler, og en strategi for
spredning av risiko, det å ha “flere bein å stå på”.
Ressurssyn og bruk av utmark. Fleksibilitet i ressurshøstingen har bidratt til å bevare knappe
ressurser. I stedet for å overbeskatte en naturressurs, høstet man mindre av flere. Jordbruk
kombinert med utmarkshøsting har vært en tradisjonell samisk ressursforvaltning. Tidligere
utnyttet man mye av utmarka for å høste tilleggsfôr til dyra, som utmarksslått, lav og mose som
tilleggsfôr om våren o.s.v. I dag er fortsatt utmarka viktig for jordbruket som beiteressurs,
biinntekt og som matauk. For sauenæringen er utmarka den viktigste ressursen. Fjorden har for
de sjøsamiske områdene alltid vært det viktigste området for høsting i utmark.
Rettsoppfatning. Etter samisk sedvane har det yngste barnet førsteretten til å overta gården.
Dette har vært hensiktsmessig ettersom den yngste tradisjonelt har bodd lengst hjemme og
dermed har hatt større ansvar med å drive gården etter hvert som foreldrene blir eldre. (kilde
NOU 2003: 26 s. 111) Odelsloven har også i dag en svak posisjon i det samiske samfunn og har
ført til en del konflikter i overdragelse, hvor eldste krever gården overtatt p.g.a. odel, mens det
etter samisk sedvane er den yngste som skal overta. Det vanligste var nok at yngste sønn overtok
gårdsbruket, men det kunne like godt være en datter dersom hun var yngst. Dette varierte nok en
del i de samiske områdene.
Økonomisk tilpasning. Husholdet, som økonomisk produksjonsvirksomhet, er fortsatt levende
i de samiske områdene. Husholdet er en fleksibel og rasjonell enhet med sosialt og økonomisk
</p>
    <p>7
</p>
    <p>vedlikehold som målsettinger. I det samiske husholdet er det liten tradisjon for akkumulering av
kapital og reinvestering av overskuddet for å bli større.
Språk. Samisk språk er en sentral kilde til kunnskap om samiske næringer og naturforståelse. I
utøvelsen av jordbruk i samiske områder er språket svært sentralt. Samisk språk har mange egne
ord for ulike deler og gjøremål i jordbruket. Man kan trygt si at det samiske språk har et aktivt og
stort eget ordforråd for jordbruket som det er viktig å ta vare på for ettertida.
</p>
    <p>4.3
</p>
    <p>Jordbruket som bærer av samisk kultur og rettslige forpliktelser
</p>
    <p>Jordbruket spiller en sentral rolle i å opprettholde samiske kulturtradisjoner og er en viktig
sysselsettingsfaktor i samiske områder. Næringstilhørighet bidrar til å identifisere det samiske folk.
Jordbrukets betydning for samisk kultur ligger på mange plan. Som næring gir jordbruket et
økonomisk grunnlag for bosetting i samiske områder. Bosetting i tradisjonelle samiske områder er
den viktigste enkeltfaktor for at samisk kultur i bred forstand kan opprettholdes, videreføres og
utvikles. Siden samer har drevet jordbruk i mange hundre år bidrar dessuten næringen i seg selv til å
opprettholde samisk kultur.
Norge har tiltrådt flere internasjonale konvensjoner, erklæringer og avtaler som gir samene et særlig
kulturvern. De viktigste internasjonale rettsregler er FNs konvensjon av 1966 om sivile og politiske
rettigheter artikkel 27 og ILO-konvensjon nr. 169 om urbefolkninger og stammefolk i selvstendige
stater. Også Agenda 21 fra verdenskonferansen for miljø og utvikling, kap. 26, om anerkjennelse og
styrking av urbefolkninger og deres samfunn er sentral.
ILO-konvensjon nr. 169 har et hovedprinsipp om urfolks rett til å bevare og videreutvikle sin egen
kultur, og myndighetenes plikt til å treffe tiltak for å støtte dette arbeidet. Artikkel 14 og 15 gjelder
rettigheter til landområder, og artikkel 23 pålegger myndighetene å anerkjenne bygdenæringer o.l. som
viktige faktorer for å opprettholde urfolks kultur, økonomisk bæreevne og utvikling. Myndighetene
må også, hvis nødvendig, styrke og fremme slik virksomhet.
Artikkel 27 i FNs konvensjon av 1966 om sivile og politiske rettigheter er en sentral bestemmelse i
internasjonal rett til vern om minoriteter. Norske myndigheter har anerkjent samene som en minoritet
og dermed at samene har rettigheter i forhold til denne bestemmelsen. Artikkel 27 uttaler at
minoriteter ikke skal berøves retten til, sammen med andre medlemmer av sin gruppe, å dyrke sin
kultur, bekjenne og praktisere sin egen religion, eller bruke eget språk. Et spørsmål har vært
mulighetene for positiv diskriminering. I forarbeidet til Grunnlovens § 110a ble dette drøftet, og det
er alminnelig tolkning at bestemmelsen gir hjemmel for krav om positive tiltak fra myndighetenes side
for å etterkomme forpliktelser. Et annet sentralt spørsmål har vært kulturbegrepets tolkning i artikkel
27. I forhold til samer som urfolk er det en alminnelig tolkning at bestemmelsene også omfatter de
materielle forutsetningene for samenes totale kulturutøvelse. (St.meld. nr. 41(1996-97). Stortingets
justiskomité uttalte under behandlingen av Sameloven følgende: “Komiteen slutter seg til
oppfatningen om at staten har en forpliktelse til positivt å bidra til at den samiske folkegruppe har
materielle forutsetninger for å dyrke sin kultur og sitt språk, samt gis innflytelse på det fysiske og
økonomiske grunnlaget for sin kulturform.” (Innst. O. nr. 79 for 1980-87:5)
Norsk lovgivning har i den senere tid styrket samenes rettstilling, først og fremst gjennom
Grunnlovens § 110a, sameloven og finnmarksloven.
</p>
    <p>8
</p>
    <p>5
Dagens situasjon i jordbruket i de samiske
bosettingsområdene
5.1
</p>
    <p>Datagrunnlag
</p>
    <p>Når en skal se nærmere på jordbruksstrukturen i de samiske bosettingsområdene, er det naturlig å ta
utgangspunkt i de områdene som er innenfor virkeområdet til Samisk Utviklingsfond. Statistisk
sentralbyrå (SSB) utarbeidet en samisk statistikk i 2006 for SUFs geografiske virkeområde slik dette
var i 2005. SSB sier i en kommentar til statistikken at denne måten å avgrense det samiske
bosettingsområdet på har klare svakheter. En av de vesentligste er at SUFs geografiske virkeområde
kun dekker områder nord for Saltfjellet. Dermed faller hele det sørsamiske bosettingsområdet
utenfor. SSB sier imidlertid at det gjenstår å finne fram til metoder for å konkretisere sørsamiske
bosettingsområder på en slik måte at det kan lages særskilt samisk statistikk som inkluderer disse.
Ettersom SSB har utarbeidet en samisk statistikk er datagrunnlaget ikke identisk med datagrunnlaget
da forrige jordbruksmelding ble utarbeidet. SSBs samisk statistikk anses som en vesentlig forbedring
av mulighetene til å si noe om dagens jordbruksstruktur i de samiske bosettingsområdene.
Følgende kommuner er med i datagrunnlaget:
Nordland
Hele Tysfjord kommune og deler av Narvik, Hamarøy og Evenes kommuner.
Troms
Hele Skånland, Lavangen, Lyngen, Storfjord, Gáivuotna-Kåfjord og Kvænangen kommuner, og deler
av Tromsø, Gratangen og Sørreisa kommuner.
Finnmark Finnmárku
Hele Guovdageaidnu-Kautokeino, Loppa, Kvalsund, Porsanger, Kárášjohka-Karasjok, Deatnu-Tana
og Unjárga-Nesseby kommuner, og deler av Alta, Måsøy, Nordkapp, Lebesby, Gamvik og SørVaranger kommuner.
</p>
    <p>5.2
</p>
    <p>Antall bruk
</p>
    <p>Bruksutviklingen i de samiske bosettingsområdene er negativ. Fra 1989 til 2003 ble antallet bruk
redusert fra 1549 til 743, noe som tilsvarer en reduksjon på over 50 %.
Sett i forhold til landet som helhet har de samiske områdene hatt en sterkere reduksjon i antall bruk.
Nasjonalt var det 99.382 jordbruksbedrifter i 1989 og 58.231 i 2003. (Kilde SSB, Jordbruksstatistikk
2005 tabell 1.2.) Dette tilsvarer en nasjonal nedgang på 41 %.
</p>
    <p>9
</p>
    <p>Tabell 1 Antallet jordbruksbedrifter i SUF-området
Jordbruksbedrifter i alt
</p>
    <p>Mannlig hovedbruker
</p>
    <p>Kvinnelig hovedbruker
</p>
    <p>Upersonlig bruker
</p>
    <p>1989
</p>
    <p>1 549
</p>
    <p>1 245
</p>
    <p>283
</p>
    <p>21
</p>
    <p>1999
</p>
    <p>1 012
</p>
    <p>785
</p>
    <p>218
</p>
    <p>9
</p>
    <p>2000
</p>
    <p>980
</p>
    <p>760
</p>
    <p>212
</p>
    <p>8
</p>
    <p>2001
</p>
    <p>890
</p>
    <p>698
</p>
    <p>184
</p>
    <p>8
</p>
    <p>2002
</p>
    <p>819
</p>
    <p>638
</p>
    <p>166
</p>
    <p>15
</p>
    <p>2003
</p>
    <p>743
</p>
    <p>584
</p>
    <p>146
</p>
    <p>13
</p>
    <p>Kilde: SSB, Samisk statistikk 2006, tabell 55
</p>
    <p>Samtidig med at det blir færre bruk, skjer det også en sentralisering og en konsentrasjon av jordbruket
til store jordbrukskommuner. I enkelte områder har reduksjonen i antall bruk vært så kraftig at det er
snakk om en utradering av jordbruket. Sametinget har ikke en fullgod forklaring på hvorfor
nedgangen i antall bruk i samiske områder er større enn på landsbasis, men det er grunn til å anta at
inntektene fra bruket ikke er store nok, og at klimatiske forskjeller skaper større utfordringer for
jordbruk i samiske områder enn lenger sør. Dessuten består jordbruket i samiske områder i større
grad av kombinasjons- og lavkapitaliserte bruk, altså mindre bruk som ikke har vært gjennom store
bruksutbygginger, gjerne knyttet til sauedrift i kombinasjon med andre næringer/inntekter.
</p>
    <p>5.3
</p>
    <p>Jordbruksareal i drift og gjennomsnittlig bruksstørrelse
</p>
    <p>Størrelsen på jordbruksareal i drift i de samiske bosettingsområdene har økt siden 1989. Arealet økte
fra 115 712 dekar i 1989 til 130 933 dekar i 2003, noe som tilsvarer en økning på 11 – 12 %. Dette
betyr at gjennomsnittlig bruksstørrelse i samiske områder økte fra 74 dekar i 1989 til 176 dekar i 2003.
Tempoet i strukturrasjonaliseringen er raskere i de samiske områdene enn i landet for øvrig, se kap.
5.2. I tillegg endres bruksstrukturen i de samiske områdene til å bli likere den bruksstrukturen vi har i
landet forøvrig. Det er imidlertid et viktig moment at arealgrunnlaget i de samiske
bosettingsområdene ikke er direkte sammenlignbart med resten av landet. I den nordlige landsdelen
er arealbehovet i mange tilfeller dobbelt så stort som i Sør-Norge ettersom det ikke er mulig å foreta
to årlige høstinger i Nord-Norge.
Tabell 2 Jordbruksareal i drift i SUF-området. Dekar
Jordbruksareal i
drift i alt
</p>
    <p>Rotvekster til
Andre vekster på åker Eng til slått
fôr, grønnfôr og Poteter
og i hage inkl. brakk
og beite
silovekster
</p>
    <p>Av dette
fulldyrka
eng
</p>
    <p>1989
</p>
    <p>115 712
</p>
    <p>8 194
</p>
    <p>936
</p>
    <p>1 446
</p>
    <p>105 136
</p>
    <p>95 288
</p>
    <p>1999
</p>
    <p>133 772
</p>
    <p>8 735
</p>
    <p>598
</p>
    <p>478
</p>
    <p>123 961
</p>
    <p>109 720
</p>
    <p>2000
</p>
    <p>134 328
</p>
    <p>7 952
</p>
    <p>597
</p>
    <p>713
</p>
    <p>125 066
</p>
    <p>109 170
</p>
    <p>2001
</p>
    <p>132 718
</p>
    <p>7 196
</p>
    <p>639
</p>
    <p>512
</p>
    <p>124 371
</p>
    <p>108 217
</p>
    <p>2002
</p>
    <p>132 931
</p>
    <p>5 848
</p>
    <p>655
</p>
    <p>545
</p>
    <p>125 883
</p>
    <p>109 941
</p>
    <p>2003
</p>
    <p>130 933
</p>
    <p>5 671
</p>
    <p>503
</p>
    <p>553
</p>
    <p>124 206
</p>
    <p>108 224
</p>
    <p>Kilde: SSB, Samisk statistikk 2006, tabell 49
</p>
    <p>5.4
</p>
    <p>Bruksstrukturen etter produksjonsform
</p>
    <p>Melkeproduksjonen er fortsatt bærebjelken i distriktsjordbruket, så også i de samiske områdene.
Melkeproduksjonen har den største verdiskapningen pr. bruk og gir betydelige ringvirkninger for
10
</p>
    <p>kommuner og lokalsamfunn. Bruk med melkeproduksjon er som tabellen nedenfor viser, redusert fra
317 i 1989 til 220 i 2003, noe som tilsvarer 30 %. I samme periode er størrelsen på
gjennomsnittsbruket økt fra 12,4 melkekyr i gjennomsnitt i 1989 til 15,3 melkekyr i 2003. På
landsbasis har økningen fra 1999 (har ikke tall for 1989) til 2003 vært fra 13,8 dyr til 15,9 dyr. (Kilde:
SSB, Jordbruksstatistikk 2005 tabell 3.5)
Det er i dag overproduksjon av melk på landsbasis. Det har de siste årene blitt innført flere
produksjonsregulerende tiltak for å få ned den totale melkeproduksjonen. I 1997 ble det innført en
ordning med kjøp og salg av melkekvoter. Denne ordningen har slått uheldig ut for jordbruket i de
samiske områdene. Bare i Finnmark solgte 71 melkebønder melkekvoten fra innføring av ordningen i
1997 fram til 2006. I et område hvor jordbruket er så marginalt og hvor melkeproduksjon er såvidt
viktig, er det en uheldig virkning av en nasjonal ordning.
Antall bruk med sau over 1 år og geit er i perioden 1989-2003 redusert fra 1082 til 492, noe som
tilsvarer 54,5 %. Nasjonalt er antall sauebruk redusert fra 28.887 i 1989 til 19.909 i 2003. (Kilde: SSB,
Jordbruksstatistikk 2005 tabell 3.1) Dette tilsvarer en reduksjon på 31 %. Antallet geitebruk er
redusert fra 751 i 1999 (tall fra 1989 ikke tilgjengelig) til 588 i 2003. I perioden 1989 til 2003 økte
gjennomsnittstørrelsen på bruk med sau over 1 år i SUF-området fra 24,5 dyr til 54,3 dyr. (Kilde: SSB,
Samisk statistikk 2006, tabell 55) Nasjonalt skjedde det i samme periode en økning fra 31,1 dyr per
bruk til 49,6 dyr. (Kilde: SSB, Jordbruksstatistikk 2005 tabell 3.5) Dette betyr at økningen i antallet dyr
per bruk i SUF-området var på 121 %, mens den nasjonalt var på 59 %.
Sauebruk er utbredt over store deler av det samiske bosettingsområdet, men har en spesielt viktig
funksjon i de samiske kyst- og fjordområder. Sauebruk har hatt den sterkeste nedgangen i antall bruk
og dermed har kyst- og fjordområdene hatt en negativ utvikling, spesielt i Finnmark. Sauenæringen
sliter med utfordringer i form av økt press på utmarka, både i form av allmenn bruk og i form av
rovdyr. Næringen sliter også generelt med svak økonomi.
Tabell 3
</p>
    <p>Jordbruksbedrifter med forskjellige husdyr og gjennomsnittlig buskapsstørrelse i SUF -området
Jordbruksbedrifter med
</p>
    <p>Storfe
</p>
    <p>Kyr
</p>
    <p>Sau over 1 år
</p>
    <p>Dyretall pr. jordbruksbedrift
</p>
    <p>Mjølkegeiter
</p>
    <p>Svin
</p>
    <p>Storfe
</p>
    <p>Kyr
</p>
    <p>Sau over 1 år
</p>
    <p>Mjølkegeiter
</p>
    <p>1989
</p>
    <p>388
</p>
    <p>317
</p>
    <p>968
</p>
    <p>114
</p>
    <p>29
</p>
    <p>23,5
</p>
    <p>12,4
</p>
    <p>24,5
</p>
    <p>55,2
</p>
    <p>1999
</p>
    <p>317
</p>
    <p>259
</p>
    <p>559
</p>
    <p>80
</p>
    <p>45
</p>
    <p>29,9
</p>
    <p>14,2
</p>
    <p>44,1
</p>
    <p>66,3
</p>
    <p>2000
</p>
    <p>297
</p>
    <p>246
</p>
    <p>539
</p>
    <p>76
</p>
    <p>34
</p>
    <p>30,3
</p>
    <p>14,6
</p>
    <p>45,3
</p>
    <p>68,8
</p>
    <p>2001
</p>
    <p>286
</p>
    <p>233
</p>
    <p>511
</p>
    <p>67
</p>
    <p>32
</p>
    <p>30,9
</p>
    <p>14,6
</p>
    <p>48,0
</p>
    <p>72,3
</p>
    <p>2002
</p>
    <p>269
</p>
    <p>228
</p>
    <p>476
</p>
    <p>60
</p>
    <p>28
</p>
    <p>32,8
</p>
    <p>14,8
</p>
    <p>51,1
</p>
    <p>77,2
</p>
    <p>55
</p>
    <p>26
</p>
    <p>34,7
</p>
    <p>15,3
</p>
    <p>54,3
</p>
    <p>80,3
</p>
    <p>220
437
Kilde: SSB, Samisk statistikk, tabell 52
2003
</p>
    <p>5.5
</p>
    <p>250
</p>
    <p>Skogbruk
</p>
    <p>Tradisjonelt har det samiske skogbruket vært preget av forsiktige hogster der man har tatt ut virke til
ved, bygningsmaterialer og stenger til lavvo- og gammebygging. I noen områder ble tømmerfløting
også benyttet for å få tømmeret fram til sag. Utnytting av skogen har vært en naturlig og viktig del av
utmarksnæringene i samiske områder.
Det dominerende treslaget i de samiske områdene er bjørk. Bjørk er det størst utnytting av, både for
ved til eget bruk og til vedproduksjon. Prisene og etterspørselen etter ved har gjort vedproduksjon til
en lønnsom binæring i våre områder. I Troms fylke, samt nordre deler av Nordland er bjørka også et
råstoff til sponplateproduksjon. Registreringer viser at det blir stadig mer løvskog (spesielt bjørk) i
Nord-Norge, både i utbredelse og tetthet. I dag er tilveksten større enn uttaket, noe som gjør at store
11
</p>
    <p>ressurser råtner og kvaliteten på beitene reduseres. Også reindrifta er avhengig av at skogen utnyttes
og vedlikeholdes og at beitene opprettholdes.
Furuskogen er spredt i indre deler av Nord-Norge. Furu utgjør den viktigste økonomiske skogressurs
og brukes til trelast, laftetømmer og villmarkspanel. I de samiske områdene skjer dette mest på små
lokale sagbruk, ofte som binæring til jordbruket. Gran er i hovedsak innført i landsdelen og er det
treslaget som har dominert skogreisinga. Det er en mindre utbredt sort i de samiske områdene.
Tall fra Strategisk Bygdeutviklingsplan for Finnmark 2005-2008 viser en oversikt over antallet
skogbrukseiendommer og skogareal i fylket. Tallene for skogkultur baserer seg på gjennomsnittet for
siste 5 år. Tallene viser at årlig tilvekst er langt større enn årlig avvirkning, se tabellen nedenfor.
Tabell 4 Oversikt over skogeiendommer og skogareal i Finnmark fylke
</p>
    <p>Kilde: Strategisk Bygdeutviklingsplan for Finnmark 2005-2008, kapittel 2.6.
Tallene viser at det er potensial for en vesentlig høyere avvirkning i Finnmark. I Strategisk
bygdeutviklingsplan vises det bl.a. til muligheter til økt lokal verdiskapning i form av vedproduksjon
og andre bioenergiformål. Det nevnes også muligheter til å skape inntekt basert på småskala
produkter innen lafting og villmarkspanel. Sametinget legger til grunn at det er stort potensiale for
høyere avvirkning også i de øvrige samiske bosettingsområdene.
</p>
    <p>5.6
</p>
    <p>Andre produksjoner
</p>
    <p>Det aller meste av jordbruket i samiske områder er husdyrproduksjon basert på melk, sau og geit.
Jordbruket i de samiske bosettingsområdene har imidlertid langt flere produksjoner enn dette. Blant
annet er det produksjon av svin, villsvin og fjørfe. Det er i den senere tid blitt en god del bruk som
produserer gras/høy for salg til andre. Disse er i hovedsak avhengig av at det finnes et aktivt og sterk
jordbruk som kan etterspørre fôret. Klimaendringer og vanskeligere beiteforhold for rein kan føre til
at det blir mer aktuelt enn tidligere å selge høy til reindriftsutøvere. Produksjon av gras/høy har også
en viktig funksjon i forhold til å holde kulturlandskapet ved like.
Av nyere produksjoner nevnes honningproduksjon og urtedyrking. Hest er vanlig å kombinere med
andre produksjoner, men også her er det bruk som har spesialisert seg på å tilby opplevelser og
aktiviteter knyttet til hest. Hold av hester har fått en større utbredelse. Hovedsakelig er det unge
jenter som har det som hobby, men denne aktiviteten bidrar til økt verdiskapning i jordbruket.
</p>
    <p>12
</p>
    <p>5.7
</p>
    <p>Sysselsetting i jordbruket
</p>
    <p>Samisk identitet og kultur er sterkt knyttet til de tradisjonelle samiske næringene. Næringslivet i de
samiske bosettingsområdene har vært og er preget av en stor andel sysselsatt i primærnæringene.
Antall sysselsatte i jordbruk, skogbruk, fiske (og reindrift) er fra SSB beregnet til 1831 i SUF-området
nord for Saltfjellet. Dette utgjør 10,3 % av de sysselsatte, se tabellen nedenfor. Andelen kvinner
sysselsatt i disse næringene er vesentlig lavere enn andelen menn. Mens 16,0 % av mennene er
sysselsatt i en av næringene, er andelen kvinner bare 3,7 %.
På landsbasis er 3,4 % sysselsatt i primærnæringene. (Kilde: SSB, Registerbasert
sysselsettingsstatistikk, 4. kvartal 2006, tabell 9) Andelen sysselsatte i primærnæringen i samiske
områder er dermed betydelig over landsgjennomsnittet. Gjennom primærnæringene har samene i all
tid fått utvikle og beholde sin kultur og sitt språk. Ved å ivareta og utvikle primærnæringene i de
samiske områdene vil en også styrke bo- og sysselsettingsmulighetene for det samiske folk.
Tall fra SSB viser at det utføres omlag 1 årsverk pr. bruk av bruker og ektefelle (SSB:
jordbrukstellingen 1999). Antallet bruk i de samiske områdene er 743, se kap. 5.2. Det betyr at av de
1831 sysselsatte i primærnæringene er anslagsvis 40 % sysselsatt i jordbruket.
Tabell 5 Sysselsatte i primærnæringene
</p>
    <p>Sysselsatte i prosent i 2004 fordelt på næringsgrupper i SUF-området nord for
Saltfjellet. Inndelingen av SUF-området for 2005 er lagt til grunn.
</p>
    <p>SUF-området nord for Saltfjellet i alt
</p>
    <p>Begge
kjønn
</p>
    <p>Menn
</p>
    <p>Kvinner
</p>
    <p>100,0
</p>
    <p>100,0
</p>
    <p>100,0
</p>
    <p>10,3
</p>
    <p>16,0
</p>
    <p>3,7
</p>
    <p>Industri og bergverksdrift
</p>
    <p>7,2
</p>
    <p>10,0
</p>
    <p>3,8
</p>
    <p>Utvinning av råolje og narurgass
</p>
    <p>0,3
</p>
    <p>0,5
</p>
    <p>0,0
</p>
    <p>Kraft- og vannforsyning
</p>
    <p>1,1
</p>
    <p>1,7
</p>
    <p>0,3
</p>
    <p>Bygge- og anleggsvirksomhet
</p>
    <p>8,2
</p>
    <p>14,3
</p>
    <p>1,0
</p>
    <p>Jordbruk, skogbruk og fiske
</p>
    <p>Varehandel, hotell- og restaurantv.
</p>
    <p>13,6
</p>
    <p>12,6
</p>
    <p>14,8
</p>
    <p>Transport og kommunikasjon
</p>
    <p>6,5
</p>
    <p>9,8
</p>
    <p>2,5
</p>
    <p>Finansiell tjenesteyting
</p>
    <p>0,5
</p>
    <p>0,5
</p>
    <p>0,6
</p>
    <p>Forr. tjenesteyting, eiendomsdrift
</p>
    <p>3,9
</p>
    <p>4,5
</p>
    <p>3,2
</p>
    <p>Off. adm., forsvar og sosialforsikr.
</p>
    <p>10,9
</p>
    <p>10,8
</p>
    <p>10,9
</p>
    <p>Undervisning
</p>
    <p>10,1
</p>
    <p>6,5
</p>
    <p>14,4
</p>
    <p>Helse- og sosialtjenester
</p>
    <p>22,2
</p>
    <p>7,9
</p>
    <p>39,0
</p>
    <p>Andre sosiale og personlige tjenester
</p>
    <p>4,6
</p>
    <p>4,1
</p>
    <p>5,1
</p>
    <p>Uoppgitt
</p>
    <p>0,7
</p>
    <p>0,7
</p>
    <p>0,7
</p>
    <p>Kilde: SSB, Samisk statistikk 2006, tabell 39
</p>
    <p>5.8
</p>
    <p>Ringvirkninger av jordbruket
</p>
    <p>Jordbruket er knyttet til andre næringer på flere måter, blant annet:
jordbruket bidrar med arbeidskraft i andre næringer på hel eller deltid
jordbruket disponerer ressurser i form av areal, bygninger og maskiner som kan være basis for
utvikling av andre næringer
jordbruksbefolkningen kan etablere arbeidsplasser i andre næringer enn jordbruket
jordbruket etterspør varer og tjenester fra øvrig næringsliv, både ved investeringer og ved forbruk
jordbruket produserer varer som videreforedles i det øvrige næringsliv
13
</p>
    <p>Ringvirkninger av jordbruket kan anslås både i form av sysselsetting og i form av økonomisk
omsetning i en region eller kommune. Jordbruket representerer en basisnæring som i all hovedsak
eksporterer varer ut av regionen og som bidrar til aktivitet i servicesektoren og annen avledet
virksomhet.
Mange foretak leverer varer og tjenester til landbruket, og det er en omfattende virksomhet knyttet til
foredling og omsetning av landbruksvarer. Mye av virksomheten som tidligere skjedde på gården, er i
moderne tid overtatt av andre.
Norsk institutt for landbruksøkonomisk forskning (NILF) opererer i "Utsyn over norsk landbruk.
Tilstand og utviklingstrekk 2005" med en inntekts- og sysselsettingsmultiplikator på 1,5. Det vil si at
hvert årsverk som blir utført i jordbrukets primærproduksjon medfører omtrent et halvt årsverk i
andre næringer. NILF skriver imidlertid at nivået på inntekts- og sysselsettingsmultiplikator er
usikkert og baserer seg på gamle analyser fra 1984. Multiplikatoreffekten varierer mellom regioner og
driftsformer. Sametinget stipulerer multiplikatoreffekten til å være 1,5 i de samiske
bosettingsområdene.
Tabell 6 Sysselsettingseffekt av jordbruket
Direkte sysselsatt i jordbruket
Sysselsatt i andre næringer
Med en multiplikatoreffekt på 1,5
Total sysselsettingseffekt av jordbruket
</p>
    <p>Årsverk
743 årsverk
370 årsverk
1 100 årsverk
</p>
    <p>Den totale sysselsettingseffekt av jordbruket i samiske områder utgjør 1100 årsverk når en tar i
betraktning de ringvirkninger jordbruket har i andre næringer.
Det er andre viktige ringvirkninger av jordbruket som det ovenfor ikke fanger. Ringvirkninger av
jordbruket er:
Lokaliseringsfaktor. Opprettholder bosetting i de samiske områdene som igjen er viktig for å
opprettholde den samiske kulturen og det samiske språket. Jordbruket bidrar således til å oppfylle
nasjonale og internasjonale forpliktelser og ansvar i forhold til å sikre samisk kultur, språk og
samfunnsliv.
Servicenivå på bygdene. Skaper grunnlag for annen virksomhet og gitt et økonomisk grunnlag
for å opprettholde et servicenivå i kommunene.
Kulturlandskap. Jordbruket forvalter og opprettholder kulturlandskapet i de samiske områdene,
samt sosiale og kulturelle kvaliteter på bygdene.
Bufferfunksjon i arbeidsmarkedet. Jordbruket har holdt på eller absorbert arbeidskraft i
perioder med høy arbeidsledighet. Det er en betydelig fleksibilitet i forhold til
arbeidskraftforbruket, spesielt siden jordbruket er familiedrevet og familiearbeidskraften utnyttes
fleksibelt og samordnet.
Husholdet. Jordbruket inngår ofte som en del av en næringsutnyttelse i kombinasjon med andre
næringer og inntektskilder hvor husholdet sikres et tilstrekkelig inntektsnivå. Husholdet som
økonomisk enhet har vært en tradisjonell og viktig tilpasning i de samiske områdene.
Språk og kulturelt særpreg. Et levende jordbruk bidrar til å opprettholde de deler av samisk
språk som er særegent og spesielt for jordbruket. Uten jordbruket vil det samiske språk bli
fattigere. Jordbruket bidrar også til å opprettholde et kulturelt særpreg i ulike deler av de samiske
bosettingsområdene, for eksempel særpreget til sjøsamer og reindriftssamer.
Jordbruket og et allsidig arbeids- og næringsliv er gjensidig avhengig av hverandre for å opprettholde
bosetting og sysselsetting i de samiske områdene. Jordbruket alene kan ikke opprettholde bosetting og
et servicenivå i bygdene, og det kan heller ikke det øvrige næringslivet gjøre alene. Noen må
etterspørre varer og tjenester for at nærbutikken, kafeen og bensinstasjonen skal overleve. Jordbruket
14
</p>
    <p>er en basisnæring som etterspør varer og tjenester fra andre sektorer. De sysselsatte i jordbruket får
inntekter som blir brukt til kjøp av varer og tjenester fra det lokale næringsliv. Slik har jordbruket og
andre næringer gjensidig nytte av hverandre.
</p>
    <p>5.9
</p>
    <p>Verdiskapning i jordbruket
</p>
    <p>Norsk Institutt for landbruksøkonomisk forskning (NILF) utarbeider årlige driftsgranskninger i
jordbruket. Dette er en statistikk basert på regnskap og opplysninger fra tilfeldig utvalgte gårdsbruk
fra hele landet. Totalt omfatter undersøkelsen 928 bruk i 2005. Fra Nord-Norge var det med 113
bruk, der 59 var fra Nordland, 39 fra Troms og 15 fra Finnmark. Driftsgranskningene danner blant
annet grunnlag for de årlige jordbruksforhandlingene.
Tabellen nedenfor viser driftsgranskingen for melke- og kjøttproduksjon i Nord-Norge i 2005. Et
årsverk er på 1845 timer. De tre hoveddriftsformene melk- og kjøttproduksjon på storfe,
geitmelkproduksjon og sauekjøttproduksjon hadde ulik størrelse, arbeidskrav og økonomisk resultat.
Tabell 7 Driftsformer 2005
Melk, storfe Geitemelk Sauekjøtt
Antall deltakerbruk
</p>
    <p>71
</p>
    <p>15
</p>
    <p>16
</p>
    <p>Jordbruksareal, dekar
</p>
    <p>290
</p>
    <p>123
</p>
    <p>184
</p>
    <p>Timeforbruk jordbruk
</p>
    <p>3504
</p>
    <p>2928
</p>
    <p>2187
</p>
    <p>Driftsoverskudd per bruk, kr
</p>
    <p>279500
</p>
    <p>221100
</p>
    <p>128100
</p>
    <p>Vederlag til arb./e.kap. pr. årsverk, kr.
</p>
    <p>175300
</p>
    <p>172700
</p>
    <p>152400
</p>
    <p>Nettoinntekt per bruk, kr.
</p>
    <p>446100
</p>
    <p>474900
</p>
    <p>405400
</p>
    <p>53
</p>
    <p>55
</p>
    <p>24
</p>
    <p>Gjeldsandel, %
</p>
    <p>Kilde: NILF - driftsgranskningene i jordbruket, utfyllende pressemelding 29.11.06
fra Distriktskontoret i Bodø
Samla verdiskapning er viktige tall i en samfunnsøkonomisk betraktning. Forenklet er
verdiskapningen i jordbruket i de samiske kommune estimert utfra nettoinntekten på bruket, fordelt
på brukstype.
Tabell 8 Estimert samla nettoinntekt for samiske områder
Samla produksjonsinntekter for alle sauebruk
Samla produksjonsinntekter for alle melkebruk
</p>
    <p>Ant.bruk
437
220
</p>
    <p>Pr.bruk
405.400
446.100
</p>
    <p>Sum
177.159.800
98.142.000
</p>
    <p>55
</p>
    <p>474.900
</p>
    <p>26.119.500
301.421.300
</p>
    <p>Samla produksjonsinntekter for alle geitebruk
Samla produksjonsinntekter kr.
</p>
    <p>Den samlede verdiskapning i jordbruket i samiske områder utgjør 300 millioner kroner. I tillegg har
utnyttelse av utmarka alltid vært viktig for jordbruket i samiske områder. Det er imidlertid vanskelig å
anslå hvilken økonomisk betydning dette har for jordbruket. En viktig utmarksressurs for de samiske
områdene har vært laksefisket. I Tana-vassdraget ble det for eksempel i 2006 fisket ca. 46 tonn laks på
norsk side, hvorav ca. 60 % ble fisket av laksebreveiere. De tall vi har estimert for laksefisket er
førstehåndsverdi og kan naturligvis økes betraktelig ved å ta i bruk en større grad av videreforedling.
Både av selve laksen som produkt, men også av laksefisket som reiselivsprodukt, herunder aktiviteter
og tilrettelegging i form av overnatting, roing, servering m.m.
</p>
    <p>15
</p>
    <p>5.10 Rovvilt
Situasjonen for saueholdet preges av maktesløshet i forhold til rovviltforvaltningen.
Rovviltforvaltningens mål om å ha både en bærekraftig rovviltbestand og et levende landbruk skaper
en rekke utfordringer for begge parter. Under behandlingen av St.meld. nr. 15 (2003-2004) "Rovvilt i
norsk natur" bemerket komiteen at Norge har en forpliktelse til å sikre overlevelsen til alle de store
rovviltartene i norsk natur. Komiteen uttalte samtidig at det fortsatt skal være mulig med levedyktig
næringsvirksomhet i landbruket i områder med rovvilt.
Tapene som er forvoldt av rovvilt økte fra 2003 til 2006. I Troms ble det i 2006 gitt erstatning for 521
sau og 3365 lam, mens det i 2003 ble gitt erstatning for 433 sau og 2980 lam.
Jerven er den største skadevolderen på sau og lam i Troms, med 2162 erstattede dyr i 2006. Deretter
følger gaupe med 627 erstattede dyr. Det ble i tillegg utbetalt erstatning for 111 dyr drept av
kongeørn og 101 dyr drept av bjørn.
I Finnmark er bjørn den største skadevolderen på sau. I 2006 ble 351 sauer erstattet som tatt av
bjørn. Jerv er den nest største skadevolderen med 254 erstattede dyr, og deretter følger gaupe med
202 dyr. Ingen sauer ble erstattet som drept av kongeørn eller ulv i 2006.
Tabell 9 Erstattet beløp i Finnmark og Troms fordelt etter år
År
</p>
    <p>Ant.
søknader
</p>
    <p>Sluppet
Sau
</p>
    <p>Tapt
</p>
    <p>Lam
</p>
    <p>Sau
</p>
    <p>Erstattet
</p>
    <p>Lam
</p>
    <p>Sau
</p>
    <p>Lam
</p>
    <p>Beløp
</p>
    <p>Antall sau/lam erstattet, fordelt på skadevolder
Gaupe
</p>
    <p>Jerv
</p>
    <p>Bjørn
</p>
    <p>Ulv
</p>
    <p>K.ørn
</p>
    <p>Uspes.
</p>
    <p>2003
</p>
    <p>46
</p>
    <p>4425
</p>
    <p>6958
</p>
    <p>217
</p>
    <p>771
</p>
    <p>106
</p>
    <p>448
</p>
    <p>987956
</p>
    <p>104
</p>
    <p>447
</p>
    <p>3
</p>
    <p>0
</p>
    <p>0
</p>
    <p>0
</p>
    <p>2004
</p>
    <p>38
</p>
    <p>3577
</p>
    <p>5476
</p>
    <p>238
</p>
    <p>673
</p>
    <p>96
</p>
    <p>276
</p>
    <p>729054
</p>
    <p>195
</p>
    <p>175
</p>
    <p>0
</p>
    <p>0
</p>
    <p>1
</p>
    <p>1
</p>
    <p>2005
</p>
    <p>49
</p>
    <p>4393
</p>
    <p>7084
</p>
    <p>436
</p>
    <p>999
</p>
    <p>291
</p>
    <p>561
</p>
    <p>1850281
</p>
    <p>152
</p>
    <p>280
</p>
    <p>407
</p>
    <p>0
</p>
    <p>5
</p>
    <p>8
</p>
    <p>2006
</p>
    <p>40
</p>
    <p>3797
</p>
    <p>6045
</p>
    <p>337
</p>
    <p>935
</p>
    <p>232
</p>
    <p>575
</p>
    <p>1752213
</p>
    <p>202
</p>
    <p>254
</p>
    <p>351
</p>
    <p>0
</p>
    <p>0
</p>
    <p>0
</p>
    <p>2003
</p>
    <p>270
</p>
    <p>23022
</p>
    <p>37863
</p>
    <p>1079
</p>
    <p>5786
</p>
    <p>433
</p>
    <p>2980
</p>
    <p>5574888
</p>
    <p>855
</p>
    <p>1171
</p>
    <p>82
</p>
    <p>0
</p>
    <p>93
</p>
    <p>1212
</p>
    <p>2004
</p>
    <p>242
</p>
    <p>21601
</p>
    <p>35730
</p>
    <p>1019
</p>
    <p>5761
</p>
    <p>401
</p>
    <p>2907
</p>
    <p>5463919
</p>
    <p>735
</p>
    <p>1561
</p>
    <p>125
</p>
    <p>0
</p>
    <p>98
</p>
    <p>789
</p>
    <p>2005
</p>
    <p>241
</p>
    <p>22958
</p>
    <p>37312
</p>
    <p>1286
</p>
    <p>6761
</p>
    <p>582
</p>
    <p>3647
</p>
    <p>7239987
</p>
    <p>796
</p>
    <p>2187
</p>
    <p>89
</p>
    <p>0
</p>
    <p>121
</p>
    <p>1036
</p>
    <p>2006
</p>
    <p>236
</p>
    <p>23015
</p>
    <p>37897
</p>
    <p>1173
</p>
    <p>6436
</p>
    <p>521
</p>
    <p>3365
</p>
    <p>6827172
</p>
    <p>627
</p>
    <p>2162
</p>
    <p>101
</p>
    <p>0
</p>
    <p>111
</p>
    <p>885
</p>
    <p>Troms
</p>
    <p>Kilde: Direktoratet for naturforvaltning
</p>
    <p>5.11 Kulturlandskap i endring
Med kulturlandskap menes det menneskeskapte dyrkningslandskap som har oppstått gjennom
langvarig kultivering av landskapet gjennom husdyrhold, (beite og fôrproduksjon) og dyrking til
hushold (åkerbruk). Kulturlandskapet er i dag i ferd med å forringes ved at jordbruksdriften i mange
områder er lagt ned. Dette medfører at ugras, kratt og skog vokser fram på arealer som tidligere var
dyrket eller brukt som beite. Det skjer dermed en forringelse av jordbruksarealene og utsikten blir
ødelagt. I tillegg forfaller bygningsmassen flere steder.
Jordloven sier generelt at dyrka jord skal holdes i drift. Det kan skje med egen drift eller med bortleie
til andre gårdbrukere. Jordvern er en prioritert nasjonal målsetting. I sentrale strøk gjelder det i
hovedsak å unngå nedbygging, mens det på bygdene i hovedsak dreier seg om å hindre gjengroing.
Kulturlandskapet er viktig i alle distrikter. Kulturlandskapet gir tilhørighet for de som er derfra, og gir
opplevelser for de reisende. Levende kulturlandskap gir økt opplevelse av naturen og er en
16
</p>
    <p>trivselsfaktor for de som bor og ferdes. Langs hurtigruteleia har bosettingen og kulturlandskapet stor
betydning for de visuelle inntrykk reisende kan oppleve. Åpne ferdselsveger er viktig med tanke på at
vi skal få oppleve naturen vår. Dette omhandler både psykisk og fysisk helse.
Restaureringstiltak av verdifulle bygninger er viktig som kulturminner. Hvis flere kan delta i skjøtsel
og arbeid på kulturminner og kulturmark, vil gammel arbeidsmåte kunne videreføres. Overleverte
historier og dokumentasjon er viktig for å ha et forhold til kulturminner og kulturmark. Med
informasjon vil det gis forståelse for kulturlandskap og kulturlandskapets verdier.
Den beste måten å holde jordbrukets kulturlandskap i hevd er ved jordbruksdrift med høsting og
beiting. Det gis offentlig støtte til jordbruket for deres miljøinnsats gjennom flere tilskuddsordninger
fra Landbruks- og matdepartementet. Dette gjelder nasjonale, regionale og kommunale miljøtilskudd.
Tabell 10 Størrelsesorden på tilskuddene i Finnmark fylke i 2 006:
Nasjonale produksjonstilskudd:
- Areal og kulturlandskapstilskudd
- Tilskudd til dyr på utmarksbeite
- Tilskudd til dyr på beite
Regionale miljøtilskudd i jordbruket (årlig skjøtsel og beiting i kulturlandskapet)
Kommunale miljøtilskudd SMIL (bygningsrestaurering og istandsetting av tidligere dyrka jord)
Kommunale skogmidler (plantinger, tynninger m.m.)
</p>
    <p>Millioner kroner
33,3
2,4
1,1
2,1
1,5
0,6
</p>
    <p>Totalt beiter 25 000 sau og lam årlig i utmarka i Finnmark. I tillegg beiter 5000 storfe i innmarka i
samme fylke, som fordeler seg på 160 bruk.
Troms fylke har følgende rammer til fordeling i 2007 til miljø- og kulturlandskap:
SMIL – tilskott til spesielle miljøtiltak i jordbruket: kr 3 800 000,NMSK – tilskott til nærings- og miljøtiltak i skogbruket: kr 2 000 000,-
</p>
    <p>6
</p>
    <p>Rammebetingelser
</p>
    <p>6.1
</p>
    <p>Regionale rammebetingelser
</p>
    <p>Landbruks- og matdepartementet tildeler hvert år midler til Innovasjon Norge og fylkesmannen til
bygdeutvikling. Departementet har ved forskrift gitt retningslinjer for bruken av
bygdeutviklingsmidlene i 2007. Målet for landbruksrelatert næringsutvikling er å skape lønnsomme
arbeidsplasser og å bidra til bosetting og sysselsetting i hele landet. Departementet understreker at
landbrukspolitikken generelt og den landbruksrelaterte næringsutviklingen spesielt skal være et
verktøy for å nå distriktspolitiske målsettinger.
BU-midlene er det viktigste økonomiske virkemidlet til Landbruks- og matdepartementet for å nå
målet om næringsutvikling i og i tilknytning til landbruket. Her spiller fylkesmannen, Innovasjon
Norge, fylkeskommunene og kommunene en svært viktig rolle, hver for seg - og ikke minst i
samarbeid. Formålet med BU-midlene er å legge til rette for næringsutvikling som danner grunnlag
for langsiktig, lønnsom verdiskaping og desentralisert bosetting med utgangspunkt i landbrukets
ressurser generelt og landbrukseiendommen spesielt.
I jordbruksforhandlingene 2006 ble det enighet mellom partene om at det ikke settes tak for
maksimalt støttebeløp i fylkene Nordland, Troms og Finnmark samt Namdalen. Det kan gis tilskudd
til investeringer i driftsbygg med inntil 30 % av godkjent kostnadsoverslag. I tillegg kan det gis lån
med rentestøtte, slik at sum av tilskudd og rentestøttelån kan gis med inntil 80 % av godkjent
kostnadsoverslag.
17
</p>
    <p>Tabell 11 Fordeling av BU-midler for 2007 for de nordligste fylkene:
BU-tilskudd
Låneramme som grunnlag for
rentestøtte
Nordland
26,5
50,4
Troms
17,9
37,8
Finnmark
12,4
26,6
SUM LANDET
371,0
700,0
Tabell 12 Fordeling av særlige midler til økologisk jordb ruk for 2007 for de nordligste fylkene:
Beløp kr.
Nordland
400 000
Troms
400 000
Finnmark
375 000
SUM LANDET
7 000 000
</p>
    <p>6.2
</p>
    <p>Nasjonale rammebetingelser
</p>
    <p>Hovedlinjene i Regjeringens landbrukspolitikk fremgår av Soria Moria-erklæringen og statsbudsjettet.
St.meld. nr. 19 (1999-2000) er også en viktig premiss for landbrukspolitikken.
I Soria Moria-erklæringen sier Regjeringen bl.a. følgende om landbruk:
"Landbruket spiller en viktig rolle for bosetting og sysselsetting i store deler av landet. Landbruket
i Norge har flere funksjoner: produsere trygg mat og sikre matforsyningen og samtidig bidra til
sysselsetting og bosetting over hele landet. Landbruket er mangfoldig og omfatter jordbruk,
skogbruk, beitebruk og reindrift, og den er viktig også for næringer som reiseliv, kultur og
næringsmiddelindustri. Norsk matjord er en begrenset ressurs som det er et nasjonalt ansvar å ta
vare på for våre etterkommere. Målet er å opprettholde et levende landbruk over hele landet."
Det fremgår videre at Regjeringen bl.a. ønsker å gi driftstilskuddsordningen en klarere distriktsprofil,
satse på bygdeutviklingstiltak og utvikle en ny politikk for fjellområdene.
</p>
    <p>6.3
</p>
    <p>Internasjonale rammebetingelser
</p>
    <p>Resultatet av de pågående WTO-forhandlingene vil få stor betydning for jordbruket i de samiske
bosettingsområdene. Det er stor usikkerhet knyttet til når en slik avtale eventuelt kan være på plass og
innholdet i denne. Landbruks- og matdepartementet har laget en oppdatert status om WTOforhandlingene på landbruksområdet. Statusen er oppdatert i mars 2007. Departementet oppgir at de
vanskeligste forhandlingstemaene innen landbruk knytter seg til markedsadgang, og er spesielt knyttet
til generelle tollreduksjoner og omfang og behandling av sensitive og spesielle
jordbruksprodukter. Det oppgis at det også er store uløste problemer på andre forhandlingsområder
enn landbruk.
På ministermøtet i Hongkong i desember 2005 ble man enige om at alle former for eksportsubsidier
skal elimineres innen utgangen av 2013. En vesentlig del av disse skal fjernes i løpet av den første
halvdelen av implementeringsperioden, dvs. innen utgangen av 2010. Kriteriene for hvordan andre
former for eksportstøtte, for eksempel eksportkreditter, statshandelsforetak og matvarehjelp skal
behandles, skal man bli enige om innen utgangen av april 2006. Videre ble man enige om at alle varer
(definert som tollinjer) skal fordeles i fire bånd etter hvor høye tollsatser de har. Ulike tollkutt skal
foretas for de varer som havner i de enkelte bånd, med utgangspunkt i at de høyeste tollsatsene skal
reduseres mest. Samtidig skal man kunne definere noen produkter som sensitive, og disse skal utsettes
for lavere tollkutt. Når det gjelder internstøtte, ble det enighet om at medlemslandene inndeles i tre
bånd etter hvor høyt internt støttenivå de har, og de land med høyest støttenivå skal kutte sin interne
18
</p>
    <p>støtte mest. EU havner da i det øverste båndet, USA og Japan i det neste og alle andre i det siste
båndet. Samtidig er man enige om at de landene i det tredje båndet som har høyt relativt støttenivå
(inkl Norge) skal ta noe høyere kutt. Hvor store kutt i tollreduksjoner og internstøtte som skal
foretas, skal man bli enige om innen utgangen av april 2006.
Fremdriftsplanen fra desember 2005 er ikke fulgt. Utgangspunktet er likevel at tollsatsene og
støttenivået skal reduseres.
De land som har høyest støttenivå skal redusere mest. Andelen tilskudd i forhold til
produksjonsverdien er høyest i den nordlige landsdel – enkelte bruk (de minste) har en tilskuddsandel
på opp mot 60 %. I Driftsgranskningene for 2003 er tilskuddene i jordbruket beregnet i forhold til
inntektene. I Troms og Finnmark utgjør tilskuddene 57 % og 53 % av produksjonsinntektene.
Tilsvarende tall for Østfold og Hedmark er henholdsvis 18 % og 25 %. Et kutt i
produksjonstilskuddene i jordbruket vil i størst grad ramme områder med de høyeste tilskuddene, dvs
de samiske områdene. Konsekvensene for f.eks. Østlandet vil ikke være like dramatiske i og med at
tilskuddene ikke utgjør så stor andel av produksjonsverdien som i den nordlige landsdel.
</p>
    <p>7
</p>
    <p>Utfordringer for jordbruket i samiske områder
</p>
    <p>7.1
</p>
    <p>Behov for bedre lønnsomhet i næringen
</p>
    <p>Inntektene i jordbruket kommer fra priser i markedet og som direkte støtte over jordbruksavtalen.
Prisen som bonden kan ta ut av markedet avhenger i stor grad av målprisen som avtales i
jordbruksoppgjøret. Reduserte målpriser vil påvirke produksjonsinntektene og lønnsomheten for
jordbruket i de samiske bosettingsområdene. Kravet om at gårdbrukere må være registrert i
merverdiavgiftsmanntallet har ført til at flere gårdbrukere i samiske kyst- og fjordområdene ikke
lenger er berettiget til å få produksjonstilskudd. I tillegg vil de bruk som har lav inntjening ikke kunne
nyttiggjøre seg av inntektsfradraget ved skatteberegningen. Landbruket i samiske områder blir således
straffet hardere enn andre steder.
I de siste tiårene har det vært en voldsom strukturrasjonalisering i det samiske bosettingsområdet, se
kap. 5. Den store nedleggelsen av bruk i de samiske områdene har naturlig nok mange årsaker, men
den viktigste vil til enhver tid være lønnsomheten på det enkelte bruk. God lønnsomhet er avgjørende
for om gårdbrukeren velger å legge ned eller fortsette driften. Lønnsomheten er også avgjørende for
om unge vil overta bruket og det er avgjørende for muligheten til å starte opp med tilleggsnæringer
eller videreforedling på gården. Slik situasjonen er i dag, er lønnsomhet i jordbruket generelt ikke
tilstrekkelig god til å hindre bruksnedleggelser.
</p>
    <p>7.2
</p>
    <p>Overproduksjon og overkapasitet
</p>
    <p>Nasjonalt sett er overproduksjon av melk og kjøtt kanskje den største utfordringen framover.
Innenfor melkeproduksjon er det en overkapasitet både i primærproduksjonen og i industrien.
Overkapasiteten vises i form av størrelsen på omsetningsavgiften og bruk av denne til
markedsreguleringstiltak. Tall fra Omsetningsrådets årsmelding og regnskap 2005 viser at
markedsreguleringskostnadene i meierisektoren i 2005 beløp seg til ca. 193 millioner kroner.
Størstedelen av markedsreguleringskostnadene knytter seg til reguleringseksport av hvitost,
prisnedskrivning av skolemelk og eksport av smør.
Så lenge jordbruket i de samiske områdene også må innrette seg etter de samme markedsregulerende
tiltak som ellers i landet, vil en overproduksjon på nasjonalt plan få innvirkning på det lokale plan.
Det betyr at bønder i de samiske områdene må bære kostnader for overproduksjon, og i tillegg vil
19
</p>
    <p>færre bønder føre til at de samme kostnadene må deles på de som blir igjen. Samlet sett fører det til at
lønnsomheten på hvert enkelt bruk svekkes.
</p>
    <p>7.3
</p>
    <p>Melkeproduksjon
</p>
    <p>Utfordringene innenfor melkeproduksjonen i de samiske områdene er omfattende og knytter seg
spesielt til ordningen med kjøp og salg av melkekvoter. I tillegg er det utfordringer knyttet til en
hensiktsmessig utnyttelse av den melken som produseres i de samiske områdene. Nasjonalt sett er det
viktig at en størst mulig andel av landets forbruk av matvarer er basert på norske råvarer og at den
produksjonsfordelingen som har vært hittil beholdes. Det er en sentral målsetting at Nord-Norge og
de samiske områdene beholder den produksjonsandel som har vært i melkeproduksjonen og at
foredling og omsetning skjer i regionen. Det er viktig at Nord-Norge ikke blir en råvareprodusent.
Jordbruket er en gjennomregulert næring som gjør at overproduksjon på landsbasis gir seg tilsvarende
utslag på jordbruket i samiske områder. Til tross for at produksjonen i samiske områder kun utgjør
1 % av den nasjonale produksjonen må bønder i våre områder innrette seg etter de samme
markedsregulerende tiltak som øvrige bønder i landet. Ordningen med kjøp og salg av melkekvoter
har vært den viktigste markedsreguleringen de senere år. Siden 2003 har det vært mulig å omsette
melkekvoter privat i tillegg til staten. Prisen i 2005 var på kr. 9,48 pr. liter ved kjøp privat i Finnmark
og kr. 3,50 ved kjøp fra staten.
Det er politisk liten vilje til å frita de samiske områdene fra ordningen, slik at vi fortsatt vil oppleve
press på salg av kvoter. Utfordringen for de samiske områdene er å sikre at kvotene forblir i området
og ikke forsvinner ut av regionen, men tilføres jordbruket som rekrutteringskvoter eller ved at andre
bønder kan kjøpe dem opp.
</p>
    <p>7.4
</p>
    <p>Rekruttering til jordbruket
</p>
    <p>Gjennomsnittlig alder ved overtakelse av landbrukseiendommer ligger på vel 40 år. I snitt blir hver
fjerde gård overtatt av kvinner. Kvinner overtar i noe større grad mindre bruk enn større bruk. I løpet
av de fire siste årene før jordbrukstellingen i 1999 overtok kvinner ca. 20 % av bruk med mer enn 150
daa, mens tilsvarende tall for bruk under 150 da. var 27 %. I 1999 hadde ca. 40 % av menn som
overtok gård en eller en annen form for landbruksutdanning, tilsvarende tall for kvinner i 1999 var
omlag 10 %. (SSB. Jordbrukstellingen 1999).
Det er viktig å sikre god rekruttering av kvinner inn i jordbruksnæringen, samt å bedre kvinners
stilling i jordbruket. Jordbruket i de samiske bosettingsområdene har behov for flere kvinner i
næringen. Dette vil blant annet bidra til å sikre bosetting og sysselsetting i bygdene. Det vil også øke
mulighetene for en mangfoldig landbruksproduksjon og verdiskapning. Det vises i den forbindelse til
at kvinner har hatt en sterk posisjon i det samiske jordbruket, og at det tidligere stort sett var kvinner
som sto for gårdsdriften i de samiske områdene. Det samiske jordbruket ble tidligere derfor omtalt
som et kvinnejordbruk. I takt med den teknologiske utviklingen i jordbruket er det gått over til å bli et
mannsdominert yrke. Det antas at en større andel kvinner i jordbruket vil øke mulighetene for å
revitalisere gamle mattradisjoner.
I arbeidet med å styrke rekrutteringen til jordbruket er det en utfordring å nå fram til barn og unge. I
motsetning til tidligere generasjoner er det langt færre som får anledning til å vokse opp på en gård.
Positive holdninger til og positive erfaringer fra gården vil være viktig for at barn og unge skal kunne
tenke seg en framtid i jordbruket. Her kan Sametinget arbeide for at samisk læreplan brukes til å
integrere jordbruk som en del av undervisningen. Jordbruksutdanning med studieretning naturbruk i
videregående skoler (landbruksskolene) er viktig for det fremtidige jordbruket i de samiske
bosettingsområdene.
20
</p>
    <p>7.5
</p>
    <p>Behov for økt produktmangfold
</p>
    <p>De samiske primærnæringene produserer i stor grad standardiserte produkter. Dette er i hovedsak
kjøtt levert til slakteri og melk levert til meieri. Disse produksjonsformene har sterkt fokus på volum.
Mulighetene for større mangfold av matprodukter fra det samiske jordbruket er absolutt til stede.
Kombinasjonen av et kjøpekraftig publikum og et ønske om større mangfold utgjør til sammen et
stort potensial for høyere verdiskapning. Folk betaler mer for varer som er annerledes enn for
standardprodukter som er produsert i store sentraliserte anlegg. Opprinnelsesmerking og
kvalitetsmerking er viktige tiltak for å øke verdiskapningen gjennom mer nisjeproduksjon.
Utfordringen framover er å øke mangfoldet av produkter, og det bør i sterkere grad satses på
nisjeprodukter og kvalitetsprodukter.
</p>
    <p>7.6
</p>
    <p>Behov for rådgivning
</p>
    <p>Reduksjonen i antallet bønder i de samiske bosettingsområdene fører til at fagmiljøet blir mindre. I en
situasjon med færre bønder i området og reduserte fagmiljøer, er det en utfordring å sikre at bønder
har tilgang til nødvendig rådgivning. Dessuten er flere kommuner nå uten jordbrukssjef og de som
arbeider med jordbruk har ofte andre oppgaver i tillegg. Resultatet av dette er at kommunene har
mindre tid til å gi veiledning til bøndene.
TINE Rådgivning viser i "Faglig rapport KU 2006" til resultater fra melkeproduksjon på ku i år 2006.
Data er i hovedsak hentet fra kukontrollen, helseutskriften, kvalitet på levert melk og fra analyser av
surfôr. Rapporten viser at noen samiske områder sliter med å nå optimal produksjon. Det forteller
oss at det er muligheter til forbedring. Nedenfor følger rapportens figur 18 som viser andelen
elitemelk i forhold til totalproduksjonen. Denne figuren anses å gi godt uttrykk for hvilke kommuner
som har gode muligheter til forbedringer. Figuren viser bl.a. at kommunene Kautokeino, Karasjok og
Lyngen har vesentlig lavere andel elitemelk enn gjennomsnittet i Nord-Norge.
</p>
    <p>21
</p>
    <p>Figur 1 Andel elitemelk i forhold til
totalproduksjonen
</p>
    <p>I en tid der kommunene bruker færre ressurser på jordbruket, er det spesielt viktig å beholde
forsøksringene. Disse bidrar med kunnskap innen jord- og plantedyrking, og er med på å
opprettholde det faglige miljø som er nødvendig i jordbruket.
For den enkelte gårdbruker er det fortsatt muligheter til å forbedre lønnsomheta ved å redusere
kostnadene. Mekaniserings- og kapitalkostnadene er fortsatt store i jordbruket, og bruk med bevisst
kostnadsjakt har klart å skape god lønnsomhet. Mulighetene for å redusere kostnadene, for eksempel
gjennom maskinsamarbeid, er absolutt til stede, men det krever holdningsendring og motivering.
Fylkesmannens landbruksavdelinger i Finnmark, Troms og Nordland, Innovasjon Norge, Norges
forskningsråd og Universitet for miljø- og biovitenskap satte i gang et prosjekt kalt “Landbruksbygg i
arktis” i 2000. I Nord-Finland og Nord-Sverige har en gode og lange erfaringer med både kjøtt og
melkeproduksjon i kalde fjøs. Erfaringene i prosjektet viser at melkekyr får høyere proteinprosent og
at utgifter til veterinær er mindre i kaldfjøs. Slike bygg vil kunne være noe rimeligere og vil kunne
redusere kostnadene til driftsbygg, både nye og ombygde, i de samiske områdene. Overgangen til
løsdriftsfjøs fra 2024 vil også stille store krav til rådgivning.
</p>
    <p>8
</p>
    <p>Bruk av Sametingets tilskuddsmidler til næringsutvikling
</p>
    <p>8.1
</p>
    <p>Mål og strategier
</p>
    <p>Sametingsrådets politiske program for 2006-2009 trekker opp de overordna føringene for
Sametingsrådets virksomhet. Målsettingen med næringsutvikling er ”sterke og levende samiske samfunn med
stabil bosetting og allsidig nærings- kultur- og samfunnsliv”.
</p>
    <p>22
</p>
    <p>De fleste tildelingene går til søkere innenfor det geografiske virkeområdet for utviklingsfondet.
Målgruppa er i retningslinjene definert som den samiske befolkning i Norge og hele befolkningen
innenfor det geografiske virkeområdet.
Det gis tilskudd blant annet til forprosjekter, investeringer, produktutvikling, etablererstipend,
driftstilskudd til duodji og markedsføring. Næringsavtalen for duodji ble inngått i 2005 og rammene
har vært rundt 8,5 millioner kroner årlig. Tilskuddsprosenten og maksimal tilskuddsstørrelse varierer i
forhold til formålet i søknadene. Alle tiltak og investeringer krever en vesentlig egenandel.
</p>
    <p>8.2
</p>
    <p>Virkeområde
</p>
    <p>Virkeområdet for Samisk Utviklingsfond er stort og omfatter både kommuner og deler av enkelte
kommuner. Fondets geografiske virkeområde er avgrenset til hele eller deler av 27 kommuner.
Oversikt over disse kommunene fremgår av kap. 5.1. I tillegg til disse kommunene er den samiske
befolkning på Senja og Lenvik kommune og i sørsameområdet omfattet av virkeområdet for Samisk
Utviklingsfond.
</p>
    <p>8.3
</p>
    <p>Virkemidler
</p>
    <p>Sametingets tilskuddsstyre forvalter bl.a. midler til næringsutvikling og midler til næringsavtalen i
duodji. Fondet kan yte støtte til følgende formål i jordbruket:
investeringstilskudd til bygninger
investeringstilskudd ved kjøp av maskiner og redskaper
felles tiltak, tiltaksprosjekter m.m.
Tilskudd til driftsbygninger er begrenset oppad til kr. 250.000, inntil 30 % av kostnadsoverslaget.
Nybygg, utvidelser og større ombygginger er støtteberettiget. Maskiner og redskaper i jordbruk kan
også støttes med inntil 25 % for enkeltsøkere og inntil 50 % for redskapslag/maskinringer. Øvre
grense for enkeltsøkere er kr. 50.000 og kr. 100.000 for redskapslag/maskinringer.
</p>
    <p>8.4
</p>
    <p>Virkemiddelbruk
</p>
    <p>8.4.1 Tilskudd til investeringer i jordbruket
</p>
    <p>Sametinget er en betydelig finansieringsaktør for næringslivet i samiske områder. I perioden 2002 2006 er det bevilget ca. 109 millioner kroner over Samisk Utviklingsfond til ulike
næringsutviklingsprosjekter i det samiske virkeområdet. Om lag 14 % av dette, 15,2 mill.kr. er gått til
jordbruksformål. Tabellen nedenfor viser de totale bevilgninger og hvordan støtten til jordbruket er
fordelt. Om lag halvparten av støtten er gått til maskiner og redskaper.
Tabell 13 Post 51.1 SUF - Fordeling av tilskuddene på de ulike næringene 2002 -2006
Samisk utviklingsfond
Driftsbygninger
</p>
    <p>2002
573 000
</p>
    <p>%
29
</p>
    <p>2003
317 000
</p>
    <p>%
17
</p>
    <p>2004
1 120 000
</p>
    <p>%
36
</p>
    <p>2005
2 042 000
</p>
    <p>%
53
</p>
    <p>2006
2 860 000
</p>
    <p>%
64
</p>
    <p>Maskiner og redskaper
Andre tiltak
</p>
    <p>910 700
465 000
</p>
    <p>47
24
</p>
    <p>828 000
680 000
</p>
    <p>45
37
</p>
    <p>1 309 000
644 000
</p>
    <p>43
21
</p>
    <p>1 476 000
371 000
</p>
    <p>38
10
</p>
    <p>1 177 325
458 400
</p>
    <p>26
10
</p>
    <p>3 073 000 14,3 3 889 000 21
21 468 200 100 18 517 000 100
</p>
    <p>4 495 725
20 510 772
</p>
    <p>21,9
100
</p>
    <p>Sum jordbruk
Sum SUF
</p>
    <p>1 948 700 8,4
23 252 700 100
</p>
    <p>1 825 000 7,2
25 289 300 100
</p>
    <p>23
</p>
    <p>Figur 2 Bevilgninger til ulike jordbruksformål gjennom Sa misk utviklingsfond (2002 -2006)
</p>
    <p>5 000 000
4 500 000
4 000 000
3 500 000
3 000 000
2 500 000
</p>
    <p>Andre tiltak
</p>
    <p>2 000 000
</p>
    <p>Driftsbygninger
</p>
    <p>Maskiner og redskaper
</p>
    <p>1 500 000
1 000 000
500 000
0
2002
</p>
    <p>2003
</p>
    <p>2004
</p>
    <p>2005
</p>
    <p>2006
</p>
    <p>Kilde: Sametinget
Interessen for virkemidler til jordbruket har økt betydelig siden 2002. Utvidelse av virkeområdet er
sannsynligvis en årsak til dette. Heva støttesats ved tilskudd til driftsbygninger er en annen forklaring
på dette. Gårdbrukere har også hatt en avventende holdning til utvidelser av driftsbygninger fram til
2003 som følge av den sentrale landbrukspolitikken.
Støtten fordelt på kommuner viser at de store jordbrukskommunene har hatt størst andel av de totale
tilsagn gitt til jordbruk.
Tabell 14 Tilsagn til jordbruksformål gjennom Samisk Utviklingsfond i kroner fordelt på kommuner i 2006
Kommune
Lyngen
</p>
    <p>Tilsagn pr kommune
757 000
</p>
    <p>Kåfjord
Karasjok
</p>
    <p>531 325
480 000
</p>
    <p>Tana
Lavangen
</p>
    <p>367 000
300 000
</p>
    <p>Tromsø
Sør-Varanger
</p>
    <p>278 000
276 000
</p>
    <p>Alta
</p>
    <p>212 000
</p>
    <p>Gratangen
Storfjord
</p>
    <p>203 000
200 000
</p>
    <p>Lebesby
Tysfjord
</p>
    <p>200 000
180 000
</p>
    <p>Nesseby
Kautokeino
</p>
    <p>130 000
70 000
</p>
    <p>Skånland
Hamaraøy
</p>
    <p>65 000
37 000
</p>
    <p>Kvænangen
</p>
    <p>21 000
</p>
    <p>Porsanger
Sum
</p>
    <p>10 000
4 317 325
</p>
    <p>Kilde: Sametinget
</p>
    <p>24
</p>
    <p>Kommunens politikk og innsats overfor jordbruk har betydning for omfanget av søknader til Samisk
utviklingsfond. I mange tilfeller er det personavhengig og om kommunene har et tilstrekkelig apparat
som kan veilede og informere gårdbrukere om aktuelle ordninger.
8.4.2 Næringskombinasjoner
</p>
    <p>Ordningen med driftstilskudd ble avviklet i 2005 og avløst bl.a. av en næringsavtale for
duodjinæringen. Utviklingen innen næringskombinasjoner skjer nå med utviklingstiltak bl.a. gjennom
duodjiavtalen og egne strategier for utvikling av utmarksnæringer. Støtten fra Samisk utviklingsfond
går i hovedsak til mindre foretak. En slik småskalaprofil favoriserer kombinasjoner der både nye og
tradisjonelle næringstilpasninger inngår.
</p>
    <p>9
</p>
    <p>Satsingsområder
</p>
    <p>9.1
</p>
    <p>Bakgrunn
</p>
    <p>Jordbruket i de samiske bosettingsområdene er dramatisk endret de siste tiårene, og det er grunn til å
frykte at utviklingen vil fortsette dersom det ikke iverksettes nødvendige tiltak.
Det er lite trolig at utfordringene i landbruket kan løses ved økt produksjon, se kap 7.2 om
utfordringen knyttet til overproduksjon. Det er samtidig fare for at overføringene fra staten vil måtte
reduseres som følge av WTO-forhandlingene, se kap. 6.3.
Bygde- og næringsutvikling er viktig for å gjøre det samiske samfunn mer robust og mindre sårbart
overfor endringer i nasjonale og internasjonale føringer og økonomiske strukturer. Med bakgrunn i
den sterke strukturrasjonaliseringen som jordbruket har vært inne i, er det nødvendig å utvikle nye
næringer og tilleggsnæringer for å opprettholde bosetting og sysselsetting i landbruket og
landbrukstilknytta virksomhet. Primærproduksjonen i jordbruket er trolig ikke tilstrekkelig til å
opprettholde det antall bruk og folk i næringen som er ønskelig fra Sametingets side, med mindre
verdiskapningen i næringen økes vesentlig.
Det er derfor svært viktig at det iverksettes tiltak som sikrer at det også i fremtiden vil være grunnlag
for et levedyktig landbruk i de samiske bosettingsområdene. Det er den forbindelse grunn til å merke
seg at befolkningen i stor grad støtter opp om landbruket. Synovate/MMI har siden 1979 foretatt
årlige undersøkelser for Norges Bondelag og Norsk Landbrukssamvirke om holdningene til
landbruket i det norske folk. Undersøkelsene fra 2007 viser i følge Synovate/MMI at et meget stort
flertall av befolkningen fortsatt slutter opp om landbruket når det gjelder å opprettholde omfanget.
</p>
    <p>9.2
</p>
    <p>Bedre lønnsomhet
</p>
    <p>Lønnsomheten kan forbedres ved å øke omsetningen eller redusere kostnadene. Økt
volumproduksjon synes lite realistisk, og reduserte kostnader vil derfor på kort sikt være den beste
måten å bedre lønnsomheten på.
NILF har påvist en sammenheng mellom god lønnsomhet i jordbruket og en bevisst kostnadsjakt på
alle kostnadstyper. En satsing på en samordna veiledningstjeneste med sikte på å redusere unødige
kostnader er nødvendig. Redusert intensitet i produksjonen kan gi et bedre resultat på gårdsbruk samt
utnytte tilgjengelige lokale ressurser i større grad. Det er mange interessante pågående prosjekt som
tar sikte på å redusere kostnadene i jordbruket. Prosjektet ”Landbruksbygg i Arktis” i regi av
Fylkesmannens landbruksavdeling i Finnmark er et eksempel.
</p>
    <p>25
</p>
    <p>Tilskuddstyret har i en årrekke gitt støtte til investeringer i driftsbygg og til kjøp av maskiner og
redskap. Dette har hatt positive effekter og bidratt både til reduserte kostnader i jordbruket og til at
jordbruket har fått flere etableringer. Rammene som Tilskuddstyret disponerer er imidlertid små.
Behovet for midler til utbedring og investering i driftsbygg vil være større enn de midler som
Sametinget til enhver har til disposisjon. Vi mener derimot at det må initieres et større program for
opprusting og utbygging av driftsbygninger i landbruket. Dette bør være et større samarbeidsprosjekt
mellom Sametinget, Innovasjon Norge, Fylkesmannens landbruksavdeling og Landbruks- og
matdepartementet.
Vi anbefaler:
Finansiering av driftsbygninger i landbruket. Med økte krav til driftsbygninger som følge av
dyrehelse og kvalitetssikring i landbruket, samt et stort behov for modernisering av
driftsbygninger er det nødvendig at finansieringsmulighetene bedres betraktelig i de samiske
områdene. Et større utbyggingsprogram for driftsbygninger i jordbruket må initieres som et
samarbeidsprosjekt mellom sentrale aktører i landbruket.
Samarbeidsløsninger. Det er viktig at virkemiddelapparatet fortsatt stimulerer til
samarbeidsløsninger mellom gårdbrukere for å redusere kostnadene. Samdriftsløsninger ved at
bønder går sammen om driftsbygning bør videreføres.
</p>
    <p>9.3
</p>
    <p>Melkepolitikken
</p>
    <p>Melkeproduksjonen i de samiske områdene betyr lite nasjonalt sett, men er svært viktig for å
opprettholde jordbruket i de samiske områdene. I mange områder er melkeproduksjonsmiljøet så
marginalt at en ytterligere reduksjon vil kunne føre til at jordbruksmiljøet rakner og nærmest
forsvinner.
Ved jordbruksoppgjøret 2006 ble partene enige om å nedsettes en partsammensatt arbeidsgruppe
som ble gitt i oppdrag å foreta en evaluering og gjennomgang av ordningen med kjøp og salg av
melkekvoter. Arbeidsgruppen fikk i oppgave å legge spesielt vekt på:
Fordeling av kvoter mellom produsenter, bruksstørrelser og distrikter.
Virkninger for økonomien i melkeproduksjonen, på kort og lang sikt.
Samfunnsøkonomiske konsekvenser.
Arbeidsgruppen avleverte sluttrapport i mars 2007. Flertallet i arbeidsgruppen mener gjennomgangen
av omsetningsordningen for kumelkkvoter har vist at ordningen som tiltenkt har bidratt til å øke
fleksibiliteten i kvoteordningen for melk og tilrettelagt for strukturutvikling i næringen. Flertallet
mener også at det ut fra dagens landbrukspolitiske mål ikke er noe som tilsier at det bør foretas
omlegginger av ordningen. Arbeidsgruppen anbefaler at ordningen med omsettbare kvoter
videreføres og at det ikke foretas grunnleggende endringer av hovedprinsippene i ordningen.
Representantene fra Norsk Bonde- og Småbrukarlag anbefaler derimot at ordningene med kjøp og
salg av melkekvoter avvikles.
Det er ønskelig med økt utnyttelse av melken. Gjennom samvirkebedriftene i Nord-Norge, har det i
en årrekke vært satset på økt samarbeid mellom Nordvest-Russland og Nord-Norge. Tine har brukt
betydelige ressurser på å komme seg inn i det nordvestrussiske marked. Kolahalvøya representerer et
svært marked for nordnorske landbruksprodukter. Med den høye melkeproduksjonen og kapasiteten
vi har i Nord-Norge er det naturlig å forsøke å utvikle markedet på andre siden av grensa. Det vil
kunne avhjelpe nordnorsk landbruk og det vil kunne gi russiske forbrukere gode melkeprodukter. Det
er en utfordring å legge til rette for økt samarbeid over landegrensene i Barentsregionen. I dag er det
for mange formelle hindringer som setter en stopper for en slik utvikling.
</p>
    <p>26
</p>
    <p>Det er videre ønskelig med økt videreforedling av melken. Utfordringene knyttet til dette er flere,
hvorav det er sentralt å utnytte produksjonskapasiteten bedre og sikre en større grad av bearbeiding
og videreforedling i våre områder. Det er etablert et ultrafiltreringsanlegg ved Tines anlegg i
Deatnu/Tana. Ultrafiltreringen gir melkeproduktet Kvarg (Kesam) som kan inngå i flere typer
meieriprodukt. Ingen andre anlegg i Norge har et slikt anlegg. Denne satsingen har bidratt til at det
ikke lenger er nødvendig med eksport av konsummelk ut av fylket. Kvarg-produksjon ved anlegget i
Deatnu/Tana vil sikre avsetning på all melk i Finnmark. Det er derfor viktig å iverksette flere tiltak
med sikte på lokal videreforedling.
</p>
    <p>9.4
</p>
    <p>En regionalisering av nasjonal landbrukspolitikk
</p>
    <p>Det er behov for en nyorientering av den nasjonale landbrukspolitikken i de samiske
bosettingsområdene. Sametinget bør sammen med faglagene arbeide for en studie og utredning av en
sterkere regionalisert nasjonal landbrukspolitikk med bakgrunn i erfaringer og modeller fra andre land
og områder. Regionalisert i en egen landbrukspolitisk sone, eksempelvis for Nord-Norge (evt. sone 7)
vil en kunne prøve ut en landbrukspolitisk modell som mer er tilpasset de utfordringer og naturgitte
forhold som er i de samiske områdene. Hovedelementene i ny regionalisert nasjonal landbrukspolitikk
kan være følgende:
Større vekt på produksjonsuavhengige tilskudd. Mer bruk av støtte pr. dekar jord i drift, pr.
grovfôretede husdyr, flate driftstilskudd og lignende.
Større vekt på bruk og utnyttelse av lokale ressurser.
Beite for husdyr tillegges større vekt.
Sterkere satsing på nisjeproduksjon og lokale spesialprodukter.
Større vekt på jordbruket som bosettings- og kulturpolitisk virkemiddel.
Større muligheter for å se på de sektoriserte virkemidler som er flaskehalser for utvikling og
opprettholdelse av tradisjonelle samiske næringskombinasjoner.
Det er flere grunner til at de samiske områdene på lang sikt kan ha fordeler av en slik løsning:
a) Produksjonsuavhengige tilskudd vil lette på presset om å produsere mest mulig volum til lavest
mulig pris. De kollektive godene som levende kulturlandskap, spredt bosetting, opprettholding av
samisk kultur og matvaresikkerhet som landbruket i Nord-Norge produserer, er svært viktige
produkter som man gjennom produksjonsuavhengige tilskudd vil kunne betale for. Sametinget har en
klar målsetting om at landbruket skal bidra til å opprettholde bosetting og sysselsetting, og som et
materielt grunnlag for samisk kultur. Derfor er produksjonsuavhengige tilskudd et bedre virkemiddel
enn virkemidler som stimulerer til økt produksjon og ytterligere strukturrasjonalisering.
b) Produksjonsuavhengige tilskudd reduserer produksjonspresset og gir en mer økologisk tilpasning
som mer samsvarer med de naturgitte forhold man har i de samiske områdene. Dersom økologiske
direkte utbetalinger øker, vil en kunne få en ytterligere dreining mot økologisk produksjon, og uten de
strenge krav som norske landbruksmyndigheter i dag har for definisjon av økologisk landbruk.
c) Et fremtidig samisk jordbruk vil på lang sikt ha mest å vinne på en sterkere satsing på nisje- og
kvalitetsprodukter framfor volum og lavprisprodukter. Potensialet er stort for unike og spennende
produkter.
d) De samiske områdene har store utmarksressurser som kan være grunnlag for næringsutvikling. For
å styrke nærings- og inntektsgrunnlaget for landbruket er det nødvendig at næringen sikres muligheter
for økt utnyttelse av utmarka. I en regionalisering av landbrukspolitikken bør det prøves ut lokal- og
regionalt tilpassede forvaltningsmodeller for utnytting av utmarksressursene. I en slik sammenheng er
det viktig å koordinere og samordne med reindriftens interesser.
</p>
    <p>27
</p>
    <p>9.5
</p>
    <p>Økt lokal videreforedling
</p>
    <p>Tradisjonelt har samisk jordbruk produsert et mangfold av produkter som har blitt nyttet til eget
forbruk. I løpet av de 20-30 siste årene har en stor del av tradisjonene med å lage ulike produkter blitt
borte. Norsk landbrukspolitikk førte til en enorm oppbygging av jordbruket i samiske områder på
1970-tallet, men bidro samtidig til at tradisjonene med de spesielle matrettene forsvant. Samtidig med
at kvinnene ble «effektivisert og rasjonalisert» bort fra gården, ble også de lokale gårdsmatproduktene
borte. Småskalaproduksjonen i samisk jordbruk er således systematisk ødelagt de siste tiårene. En god
måte å skape nisjebaserte kvalitetsprodukter er å revitalisere gamle tradisjoner. Samiske tradisjoner
kan vekkes til live igjen og kan bli lønnsomme kvalitetsnisjer som kan skape nye arbeidsplasser og
aktivitet på bygdene. Det er snakk om å gjenreise en kultur og gjenoppta de tradisjoner som samisk
jordbruk tidligere har hatt for å foredle råvarer til salgbare produkter. Oppbyggingen av det samiske
jordbruket var tuftet på at man kunne utnytte de lokale ressursene til å produsere mat.
Det er mulig å hente gode eksempler fra andre land på hvordan en kan konkurrere på mangfold og
kvalitet, og ikke på volum og pris. Et matland som Frankrike har for eksempel mange småbruk i sine
utkantdistrikt og mye småskala foredling. Meierisektoren i Frankrike har således en langt mer
desentralisert struktur enn i Norge.
Sametinget tror at mat produsert i samiske områder kan konkurrere på kvalitet og at det også blant
forbrukere kan oppfattes som eksotisk og attraktivt. Det bør derfor arbeides aktivt med økt bruk av
opprinnelsesmerking av matvarer. Studier viser at opprinnelsesmerking er viktig for forbrukerne, og
dette må bønder i samiske områder utnytte.
Jordbruket i det samiske bosettingsområdet må være effektivt og rasjonelt for å kunne følge med i
utviklingen på landsbasis når det gjelder kvalitet og produksjonsnivå. TINEs undersøkelser fra 2006
som det er henvist til i kap. 7.6, viser at gårdbrukere i enkelte samiske kommuner har utfordringer når
det gjelder kvalitet på melk. Det har vært og er fortsatt en strategi å produsere så mange liter melk
som mulig. En produksjon basert på høyest mulig kvantum med stor grad av innsatsfaktorer tilført
gården vil ikke være fremtidsrettet, samtidig som den både er kostnads- og ressurskrevende.
Produksjonen bør i sterkere grad fokusere på å få reell verdiskapning basert på gårdens egne
ressurser. I en tid hvor det trolig ikke er rom for økte inntekter i form av statlige overføringer til
jordbruket er det behov for å se nærmere på alternative inntektskilder, nye markeder eller nye
utnyttelser av gårdens ressurser. Likeledes er det behov for å se nærmere på bedre utnyttelse av
gårdens og utmarkas ressurser for å redusere kostnadene på innsatsfaktorer.
Stiftelsen KSL Matmerk har som formål å styrke konkurranseevnen til norsk matproduksjon gjennom
å arbeide med kvalitetsstyring, kompetanse og synliggjøring av konkurransefortrinn og opprinnelse
overfor forbruker og marked. Oppgavene er blant annet forvaltning og videreutvikling av
merkeordningene "Spesialitet" og "Beskyttede betegnelser".
Spesialitet-merket går god for norskproduserte matprodukter med spesielle kvaliteter når det gjelder
råvarebruk, produksjonsmetoder eller smak. "Beskyttede betegnelser" er en offentlig merkeordning
som gir mulighet til å lovbeskytte produktbetegnelser på landbruksbaserte næringsmidler, fisk og
fiskevarer som har en spesiell geografisk opprinnelse, tradisjon og/eller særpreg. Ordningen ble
opprettet av Landbruks- og matdepartementet i 2002 etter mønster fra EU-landene.
Matmerk oppgir at satsingen på merkeordningen er en viktig strategi for å sikre et bedre og større
matmangfold på det norske markedet. Et mangfold som er basert på sterke lokale tradisjoner og
særegne kvaliteter, og som skal gi grobunn for lokal verdiskaping og optimisme.
Landbruks- og matdepartementets opprettelse av KSL Matmerk 1. januar 2007 og stiftelsens videre
arbeid vil være gunstig for jordbruket i de samiske bosettingsområdene. Når ordningene blir bedre
kjent og utviklet, vil dette trolig gi en merverdi gjennom hele verdikjeden, sammenlignet med
28
</p>
    <p>standardprodukter i volummarkedet. Det antas at merke- og kontrollordninger vil gi bedre vilkår for
lokale og tradisjonspregede produkter i de deler av matmarkedet der det etterspørres spesialprodukter
og mangfold. Markedsføring av småskalaprodukter identifisert med opprinnelsesstedet har lenge vært
en suksess i bl.a. Frankrike og Italia, og den senere tid også i Norge. Interessen for det samiske
generelt tilsier at en slik satsing med utgangspunkt i samiske områder har store muligheter.
Organisasjonens Norsk Bygdeturisme og Gardsmat (NBG) er en landsomfattende
medlemsorganisasjon for virksomheter innen bygdeturisme og gardsmat i Norge. Organisasjonen
bruker internett aktivt i arbeidet med bl.a. egen hjemmeside for informasjon om gårdsutsalg.
Organisasjonen fungerer også som et faglig og sosialt nettverk med mer enn 500 medlemmer over
hele landet.
Satsing på småskala matproduksjon vil for mange innebære mye nytt i forhold til dagens avsetning på
melk og kjøtt, og dermed behov for ny kunnskap på en del områder. Denne nye produksjonen blir
stadig mer kompetansekrevende, spesielt hvis en skal nå større markeder utenfor lokalmarkedet. Nye
og utvidede markeder vil ofte være nødvendig for å få den nødvendige lønnsomheten i virksomheten.
Lokalmarkedet i de samiske områdene er begrenset. Utfordringene knyttet til lokal videreforedling og
salg er derfor større enn i andre deler av landet.
Dersom en skal lykkes i arbeidet med å øke verdiskapningen på gården og utvikle nye og revitalisere
gamle næringskombinasjoner ved bl.a. å satse på nisje- og kvalitetsprodukter er det en sentral
forutsetning at kvinnene i større grad vender tilbake til jordbruket. Kvinner har tradisjonelt vært
“omsorgsbonden” og stelt inne og ute og bidratt til trivsel på gården. Kvinner har også vært viktig i
forhold til å overføre tradisjoner til de unge, spesielt mat- og duodjitradisjoner. I senere tid har
kvinnen vært viktig i forhold til kvalitetssikring på gården. Dersom samiske mattradisjoner skal kunne
tas i bruk som nye og eksklusive nisjeprodukter fra samisk jordbruk, må kvinnene som har
tradisjonene være sentrale i en slik satsing.
Satsing på landbruksprodukter for et betalingsvillig marked som etterspør mangfold, miljø,
tradisjon og særpreg må være en overordna strategi. Økt satsing på lokalt og regionalt særpreg i
matkulturen er en langsiktig og krevende satsing. Det anses imidlertid som en nødvendig satsing
for å sikre at det også i fremtiden er et levedyktig jordbruk i de samiske bosettingsområdene. I en
slik satsing er det bl.a. behov for:
Samarbeidsløsninger lokalt. Ved videreforedling og produksjon av lokale matprodukter ligger
det muligheter for samarbeidsløsninger. De bygningsmessige investeringer kan bli vesentlig
redusert ved samarbeidsløsninger mellom gårdbrukere og andre i våre bygder. I slike
flerbrukerbygg kan ost- og smørproduksjon skje, rakfisklegging, honning, røyking av kjøtt og fisk
m.m.
Nettverk mellom produsenter og mellom produsenter og fagmiljø. Det er nødvendig å
utvikle et nettverkssamarbeid mellom produsenter av samiske tradisjonsprodukter. Det system
som Norsk Bygdeturisme og Gardsmat har bygd opp er et godt eksempel på nettverk mellom
produsenter og mellom produsenter og kunder. IKT-teknologi vil være avgjørende for å utvikle et
velfungerende nettverk der forbrukerne på en enkel måte får informasjon om hvilke produkter
som er til salgs. Det er samtidig nødvendig å bygge nettverk mellom nisjeprodusenter om vi skal
få et større mangfold av produkter. Mattilsynet har ansvaret for å lage systemer for
matvaresikkerhet i landbruket. Dette fordrer et tett samarbeid mellom matprodusenter og
Mattilsynet både sentralt og lokalt.
Markedskunnskap og markedskontakt. En markedsundersøkelse er en grunnleggende
forutsetning for satsing på nisje og kvalitetsprodukter. Det er viktig å få en vurdering av hva som
er ønskelige produkter, relatert til de krav forbrukerne stiller og de trender som er i markedet.
Kort sagt bør det gjøres et arbeid for å få svar på hvilke produkter forbrukeren ønsker.
Kompetanse og kunnskapsutvikling. En bred satsing på kompetansehevende tiltak er
nødvendig. Det er naturlig at et undervisningsopplegg i lokal videreforedling av
29
</p>
    <p>landbruksprodukter iverksettes og ledes fra videregående skoler. Det er naturlig at innsamling av
eksisterende kompetanse på foredling av samisk mat som har gått fra generasjon til generasjon
inngår i det opplegget.
Opprinnelses og kvalitetsmerking. Markedet er villig til å betale mer for varer som er
annerledes og har et særpreg. Det krever imidlertid en tung markedsføringssatsing for å lansere
samisk mat som et merkenavn. Det kreves kapital fra det offentlige for at samiske produkter skal
klare å etablere seg i et marked til høyere pris enn standardvare.
Samarbeid mellom jordbruk og reindrift. Jordbruket står på mange områder overfor de
samme utfordringene som reindrifta, øke mangfoldet av produkter og utnytte ressursene lokalt i
langt større grad. I et samarbeid mellom jordbruk og reindrift på videreforedling, bearbeiding,
markedsføring, profilering og salg ligger det store muligheter for økt verdiskapning. Ved å utnytte
hverandres råstoff ligger det store muligheter for gjensidig større nytte. I reindriftsnæringen er det
investert i mobile slakterier for å slakte rein. Et samarbeid om bruken av slike mobile anlegg kan
redusere kostnadene for begge næringene.
Lokalprodusert mat og økologiske produkter. Forbrukerne som er vårt marked ønsker å
kjøpe lokalprodusert mat og økologiske produkter. Interessen for det samiske samfunn er økende
i reiselivssammenheng og regionen opplever stor gjennomfart av turister hver sommer. Vi har et
internasjonalt marked som kommer til oss hver sommer, det ligger en utfordring i å utvikle
produkter og salgsarena som er attraktive for turistene. Økt satsing på lokal og regional
videreforedling med basis i lokal kultur og historie vil også ivareta reiselivets behov for foredla
mat. En forutsetning for dette er at gjøres en kartlegging i forkant om hvilke mattradisjoner vi har
innenfor samisk mat og hva er mulig i dag å produsere og selge. Samisk jordbruk har noe å bidra
med til norsk landbruk og matproduksjon.
</p>
    <p>9.6
</p>
    <p>Legge til rette for næringskombinasjoner
</p>
    <p>Næringskombinasjoner har alltid vært viktig for bosettingen i samiske områder. I tidligere tider var
det kombinasjonen jordbruk og fiske som dominerte og som samlet ga tilstrekkelig inntektsgrunnlag
til husholdet. Senere er jordbruket drevet i kombinasjon med blant annet bygge- og
anleggsvirksomhet og kommunalt arbeid. I dag ser vi hvordan bøndene i større grad tar del i
framveksten av nye næringer relatert til IKT, media og tjenesteproduksjon. Mens de foregående
epokene «tvang» ektefellen bort fra gården, gir dagens epoke med informasjons- og
kommunikasjonsteknologien mulighet for å ta jobbene med tilbake til bygda og gården. Fremtidige
tilpasninger vil vi trolig finne innenfor kombinasjonen mellom tradisjonell næring, ny kunnskap og ny
teknologi.
Selv om det skjer en utvikling i kombinasjonsnæringene, vil fiskerinæringen i enkelte områder fortsatt
være en viktig binæring til landbruket, men ofte i en annen form enn tidligere. Således kan for
eksempel fiskeoppdrett, havbruk og oppdrett av marine arter være viktige binæringer fremover.
Bønder vil generelt ha gode forutsetninger for å drive fiskeoppdrett og oppdrett av alternative marine
arter, ettersom næringene bygger på samme tankegang og prinsipper. Økte inntekter til bønder i
samiske områder må imidlertid komme gjennom flere ulike tiltak og på flere områder. Naturressurser
alene er ikke nok for å få til utvikling og ny næringsvirksomhet. Den menneskelige ressursen i form av
kompetanse blir den viktigste konkurransefaktoren. Den tradisjonelle kompetansen til den enkelte
gårdbruker må utvikles med ny kompetanse om blant annet marked og produktutvikling. Ved å
utnytte det fortrinn en har i felles samisk kultur, språk og levesett vil en på best måte kunne
revitalisere tradisjonelle næringskombinasjoner og utvikle arbeidsplasser med gården som ressursbase.
Det er mulig å øke sysselsettingen ved å satse på kombinasjoner av ulike næringer og samisk reiseliv.
På den måten kan man videreføre den tradisjonelle samiske næringstilpasningen. En slik tilpasning er
fleksibel på flere måter. Et annet forhold er at tilgangen på naturressursene ofte er sesongbetont, og
at det av den grunn gjør det nødvendig å ha andre inntekter. Om inntjeningen i en næring skulle
30
</p>
    <p>svikte, så har man andre inntekter å basere seg på. Kombinasjoner gir mulighet for at begge
ektefellene har sin arbeidsplass hjemme.
Landbrukseiendommens ressurser og bondens kompetanse som næringsutøver er et godt grunnlag
for etablering av nye virksomheter og nyskaping. Dette gjelder både i forhold til tradisjonelt
næringsliv og nye næringer. Eiendommen representerer ressurser i form av arealer som kan brukes til
nye produksjoner, mens bygninger kan utnyttes i nye næringer som for eksempel turistvirksomhet.
Likevel er det de personlige ressursene som er den viktigste faktor for etablering og nyskaping. Mange
bønder er mer interessert i å øke inntekten og arbeidsinnsatsen på gården enn å ta eller øke omfanget
av lønnsarbeid ute. Det anses derfor å være potensial for næringsutvikling på gårdsbruk. Med dagens
markedssituasjon er det lite ønskelig med økt produksjon av tradisjonelle landbruksbruksprodukter,
dog med unntak av produkter av sau og lam. Det primære ønsket for de fleste er å fortsette med det
de holder på med, eventuelt i noe større omfang. For at nye næringer i tilknytning til jordbruket skal
få en større betydning må det derfor skje relativt store endringer i holdninger og praksis.
Det er flere utfordringer når det skal legges til rette for utvikling av næringskombinasjoner. Blant
annet er enkelte bønder skeptiske til å etablere tilleggsvirksomhet på gården. Oppstart av
tilleggsvirksomhet kan medføre så store økonomiske investeringer at det blir for stor usikkerhet
knyttet til den fremtidige inntjeningen. Den arbeidsinnsatsen som kreves ved nyetableringer er
dessuten ofte mer enn de tilgjengelige ressursene på gården. Disse utfordringene medfører at selv om
bøndene har gode ideer om tilleggsnæringer, er det få som har tid og økonomi til å sette ideene ut i
livet. Likeledes er det slik at den nye generasjonen gårdbrukere oftest har landbruk som eneyrke. Det
typiske er at mannen jobber på gården, mens kvinnen har tatt utdannelse og har en karriere utenom
bruket. Terskelen er høyere i den yngre generasjonen for at ektemaken skal etablere
tilleggsvirksomhet på gården, enn i foreldregenerasjonen. Gårdene er blitt større som følge av
strukturrasjonaliseringen. Det medfører at det blir mindre tid til andre aktiviteter enn gårdsarbeidet.
Satsning på tilleggsnæringer fører til at bonden må ta større hensyn til markedsforhold enn før.
Bonden har vært sikret avsetning på tradisjonelle produkter til en fastsatt målpris gjennom
samvirkeorganisasjonene, og har ikke vært avhengig av bondens egen markedsinnsats. Etablering av
tilleggsnæring krever nye måter å jobbe på og en annen kompetanse enn det bonden tradisjonelt har
hatt.
I Soria Moria-erklæringen kapittel 15 heter det:
Regjeringen vil sette i verk et verdiskapningsprogram for næringskombinasjoner i samiske strøk
Regjeringen vil satse på samisk reiselivsutvikling som skal sikre og styrke næringslivet i samiske
områder
Rammebetingelser har stor betydning for kombinasjonsnæringer. Disse fastsettes som regel av
sentrale myndigheter. Det dreier seg blant annet om skatte- og avgiftsregler, markedsregulerende
tiltak, kvoteordninger innen husdyrsektoren og fiskerinæringen og bestemmelser om motorferdsel i
utmark. En satsning som tar for seg hele verdikjeden fra råvareprodusent til forbruker vil kunne gi
kombinasjonsnæringene helårig sysselsetting med god økonomi. Forbedring av rammebetingelsene
for å drive disse vil være en sentral del av en slik satsning.
Nye næringskombinasjoner med utgangspunkt i gården kan utvikles i forhold til
Kunnskapsbaserte næringer innenfor informasjon, media m.m. ved hjelp av IKT-teknologi.
Eksempler kan være skolebøker med utgangspunkt i landbruk og naturbruk i samiske områder.
Nye marine arter som ny næring for gårdsbruk i samiske kyst og fjordområder. Oppdrett av
skjell, kråkeboller m.m. gir nye muligheter for næringskombinasjoner.
</p>
    <p>31
</p>
    <p>Innenfor Grønn omsorg har landbruket muligheter for tilleggsinntekter. Med flere eldre som
lever lenger, omtalt som eldrebølgen, åpnes det et potensiale for eldreomsorg i regi av landbruket.
Det tilbud omsorgstrengende eldre får i dag er svært varierende og ofte kommunale dagsentre e.l.
hvor de eldre gjerne tilbys hobbypregede håndarbeidssysler. Landbruket kan gi de eldre et helt
annet tilbud knyttet til fysisk trening, uteliv og friluftsopplevelser.
Urter og bær. Fargestoffer i norske bær, urter, frukt og grønnsaker er fulle av nyttige og sunne
antioksidanter. Mulighetene for næringsutvikling er langt fra utnyttet. Flere forskningsrapporter
viser til at det er et marked for disse produktene. I hovedsak dreier det seg om mat og drikke,
kosmetikk og velvære og medisin og helsekost. Flere stoffer kan ha kommersiell interesse så som
antioksydanter i mjødurt og fjellmarikåpe, antimikrobielle stoffer i molte og bringebær,
fargestoffer, oljer, fettsyrer og mange viktige enzymer.
Andre utmarksprodukter. Det er en rekke utmarksprodukter som kan danne grunnlag for
kombinasjoner med jordbruk. I Melding om utvikling av utmarksnæringer (2007) er det nevnt
flere produkter som kan være aktuelle i utviklingen av utmarksnæringer. Foruten bær og urter
dreier det seg om innlandsfisk, sopp, kultivering av ville vekster. Sentralt i utviklingen er å bedre
rammebetingelsene for å drive utmarksnæringer, kvalitetssikring, kompetansehevning og
forskning og utvikling, salg og markedsarbeid og bedre nettverk og samarbeid i næringen.
Reiseliv har fortsatt et potensiale i landbruket. Spesielt i de samiske områdene er det utviklet
relativt få reiselivsprodukter eller bygdeturismetiltak med utgangspunkt i jordbruket. Sametinget
var med i prosjekt som hadde som mål å lage ferdige rundreisepakker med fly og hurtigrute der
samisk kultur og samiske opplevelser er sentrale. I prosjektet ble det satt fokus på
kompetanseheving, nettverksbygging, pakking og markedsføring/salg. Natur- og kulturbasert
reiseliv har et stort potensial i seg og kan videreutvikles. Sápmi/Sameland har en unik kultur og et
urfolk som med rett produktutvikling vil være et interessant reisemål for mange.
</p>
    <p>9.7
</p>
    <p>Kompetanseutvikling og nettverksbygging
</p>
    <p>Det å drive moderne landbruk stiller store krav til bondens kompetanse. Sametinget antar at kravene
til bondens kompetanse vil bli enda større på grunn av framtidige utfordringer knyttet til
miljøvennlige og økologiske driftsmåter, videreforedeling av tilgjengelige ressurser og
markedsføring/salg. Det krever også økt kompetanse dersom bøndene skal klare å utnytte de
mulighetene som ligger i småskala turisme i kombinasjon med landbruket. Det sentrale er å bygge
opp kompetanse for å kombinere samiske tradisjoner med krav i dagens samfunn.
Det er etablert et nordnorsk kompetansesenter for landbruk og innlandsfisk. Det er viktig å øke
forskningen på og utvikle kompetanse rettet mot nye næringer, markedsundersøkelser,
produktutvikling, markedsføring m.m. Kompetansesenteret er del av et nav som har hele NordNorge som sin målgruppe. Det er viktig å sikre at senteret også tar for seg samiske forhold innen
landbruk og innlandsfisk.
Den negative utviklingen i landbruket gjør at det er grunn til å vurdere om Sametinget bør ha en mer
aktiv rolle på dette området. Det vil jevnlig være behov for dette ettersom en bonde som ønsker å
utvikle sin næringsvirksomhet i stor grad møter hindringer i form av offentlige reguleringer.
Overgangen til løsdriftsfjøs fra 2024 vil for eksempel stille store krav til rådgivning. Det samme vil
bønders ønske om salg av videreforedlede gårdsprodukter. Sametinget bør være en aktiv aktør med
sikte på å fjerne unødvendige hindringer for bondens næringsutvikling. Sentralt i dette arbeidet vil
være politiske prosesser med sikte på en reell forenkling av regelverket. Her kan Sametinget spille en
viktig rolle. Sametinget bør derimot ikke ha en aktiv rolle når det gjelder konkret landbruksfaglig
veiledning. Dette er oppgaver som i hovedsak tilligger fylkesmannen, kommunene og forsøksringene.
32
</p>
    <p>IKT-teknologi kan i sterkere grad brukes aktivt til å utvikle virksomheter på gården. Aktiv bruk av
internett, både som kanal mot markedet, som internt nettverk mot andre bønder og som hjelpemiddel
for å utvikle nye produkter fra gården.
De videregående skolene som tilbyr landbruks- og naturfaglig utdanning i landsdelen utgjør en stor
ressurs for landbruket. Det er naturlig at samarbeidet med Nordnorsk kompetansesenter videreføres.
Videregående skoler sammen med elektroniske klasserom kan være de som håndterer
kompetanseheving og utdanning av gårdbrukere. Det er viktig at skolene holder ved like kunnskap
om jord-, husdyr- og landbruksproduksjon.
Vi anbefaler:
Iverksette et kompetanseprogram for økt verdiskapning. Videregående skoler innen
landbruk og reindrift kan bli lokale kompetansesentra for utdanning, etterutdanning og utvikling
innenfor økt verdiskapning i primærnæringene. En sterk satsing på nettverksbaserte nisje- og
kvalitetsprodukter krever kompetanse, både teoretisk og praktisk. Det er derfor viktig at det
tilrettelegges lokalt for produktutvikling, leie av produksjonsutstyr og andre naturlige
fellesfunksjoner. Kompetansesenteret for nordnorsk landbruk vil være navet i utnyttingen
Entreprenørskap. En sterkere satsing på entreprenørskap som fag ved videregående skolene er
nødvendig for å få en økt fokus på nye næringer i tilknytning til jordbruket. Entreprenørskap er
avgjørende for etablering av ny virksomhet og utvikling av eksisterende for å få økt verdiskapning
og arbeidsplasser i de samiske områdene. Innenfor landbruket er det store og mange nye
muligheter, for å utnytte dem er det entreprenørene som må ta tak i mulighetene, utvikle nye
forretningsmessige konsept som kan bli forretning ut av.
Utbygging av IKT-teknologi i landbruket. Informasjons- og kommunikasjonsteknologi er
nødvendig for å a) skape nettverk mellom produsenter, b) bringe den nødvendige kompetansen
til bygda, c) kunne markedsføre og selge på et marked utenfor lokalmarkedet og d) for å bygge
opp under miljø for nærings- og bygdeutvikling. I kompetansesammenheng er det spesielt
mulighetene for fjernundervisning som IKT kan legge til rette for.
Grenseoverskridende samarbeid. Samiske kommuner i Nordvest-Russland og i Norge har
samarbeidet og bygget nettverk i flere år. Det er viktig at vennskapskommune samarbeidet
fortsetter og støttes opp. En regionalisering av handelspolitikken mellom Norge og Russland er
ønskelig, hvor en kan ta hensyn til de målsettinger samene har til ytterligere samhandel. Eksempel
kan være eksport av melk fra Finnmark til Nordvest-Russland og import av reinkjøtt fra
Nordvest-Russland. Interreg-samarbeidene på Nordkalotten har gitt mange samarbeidsrelasjoner,
spesielt i Deatnu/Tana-dalen og mellom Tornedalen og Storfjord/Gáivuotna/Kåfjord-området.
Fra 2007 starter et nytt interreg-program opp, hvor det er muligheter for å se de strategier og
tiltak utvalget har foreslått i en større sammenheng og bygge nettverk og samarbeid på hele
Nordkalotten. Det bør for eksempel være mulig å se på løsninger hvor bønder i Utsjok kan levere
melk og kjøtt til anlegg rett over grensa i Deatnu/Tana/Kárášjohka/Karasjok for felles
videreforedling. Det kan da utvikles særskilte Deatnu/Tanadal-produkter.
</p>
    <p>9.8
</p>
    <p>Utnyttelse av utmarksressursene
</p>
    <p>I samiske bygdesamfunn har en ikke klare skiller mellom ulike aktiviteter i utmarka. Grensegangen
mellom næringsmessig utnytting av naturressurser, rekreasjonsutnytting og tradisjons-/kulturbetinga
aktiviteter er ikke alltid like lett å trekke. Dette gjelder særlig utnytting av naturressurser i utmarka.
Dette står i sterk kontrast til den offentlige sektoriserte forvaltning av naturressursgrunnlaget. Dette
kan illustreres gjennom sektorer som Fylkesmannens miljøvernavdeling, Statsskog,
Finnmarkseiendommen, landbruksmyndighetene og Reindriftsforvaltningen. Dette fører ofte til
kollisjon mellom brukere og forvaltere i forholdet til bygdefolks rettigheter til næringsmessig
utnyttelse av naturressursgrunnlagt. Samtidig har vi en sektorisert lovgiving, lover og regelverk som er
33
</p>
    <p>tilpasset andre eierstrukturer enn de vi har i Nord-Norge. Det innebærer også en sterk ivaretakelse av
allmennhetens interesser og liten grad av mulighet til lokal styring og ressursforvaltning for
bygdebefolkningen.
Innovasjon Norge er ansvarlig for det trebaserte innovasjonsprogrammet som har en ramme på ca 35
mill kroner i 2007. Det nye trebaserte innovasjonsprogrammet er i stor grad rettet mot innovasjon i
bedrifter og har fokus på samarbeidsforhold mellom aktørene i verdikjeden. Satsingen skal fokusere
på tre konkrete tiltaksområder: Industrielt byggeri, treprodukter og tradisjonstre og
innovasjonssystemer. Det siste tiltaksområdet omfatter tiltak som bidrar til innovasjon i bedrifter,
forskning og utvikling og kompetanseheving. Opplæring og kompetansehevende tiltak vil også være
viktige verktøy. For skogbruket i samiske områder er det en utfordring å nyttiggjøre seg de muligheter
som verdiskapningsprogrammet legger opp til. Mer spesifikt vil utfordringen for de samiske
områdene være å utvikle nåværende og nye nisjeprodukter basert på trevirke. Det er i dag et mangfold
av gårdssagbruk som selger spesialprodukter i lokale marked. Disse vil danne grunnlag for nytenking
og nyskaping som kan ta vare på og utnytte det som kan høstes fra skogen. For bjørkeskogen er
utfordringen å øke avvirkninga, mens det for furuskogen er utfordringen å utnytte tømmeret bedre til
godt betalte sortiment.
Utnytting av utmarksbeite er et godt eksempel på utnytting av lokale ressurser som samtidig tar vare
på det biologiske mangfold. Imidlertid har ikke rovdyrforvaltningen den nødvendige tillit til at det kan
skapes en samla forståelse og satsing på utmarksbeite som viktig ressurs. I dag er det slik at gamle og
verdifulle kulturlandskap gror igjen fordi mange ikke tør slippe ut dyrene i frykt for rovdyrskade. I en
bedre utnyttelse av utmarka er det viktig at de samiske næringene jordbruk og reindrift står sammen
og samarbeider om krav til forvaltningen av utmarka. Det er viktig at Sametinget legger til rette for at
de to næringene i fellesskap arbeider sammen for en bedre rovdyrforvaltning og verne utmarka mot
større inngrep.
Rovviltproblemene i samiske områder har økt betydelig og er en av de største utfordringene for
saueholdet. Sauebønder i de samiske områdene har hatt store tap som følge av rovdyr. Utvidet jakttid
vil være nødvendig for å ta ut de kvoter som er gitt. Vanskelige klimatiske og geografiske forhold gjør
det vanskelig å ta ut den kvote det er gitt fellingstillatelse til, uten at jakttida utvides. I tillegg til den
økonomiske belastningen det er for brukerne, er det i mange tilfeller en psykisk påkjenning med leting
og dokumentasjon av kadavre. I mange tilfeller er rovvilt-problemet avgjørende for fortsatt drift eller
nedleggelse. Den økende rovviltbestanden vil i en del tilfeller redusere grunnlaget for beitebruk i de
samiske områdene, beitebruk og rovvilt fører til konflikter.
Sametinget foreslår:
Forsøksordning med bygdebruksmodeller. Det bør kunne åpnes for at bygder i Nord-Norge
som en forsøksordning kan få et avgrenset bruksområde der folk i bygda kan høste av utmarka
uten at andres bruk skal være til hinder for det, og samtidig gis kontroll med bruken av
nærområdene. Dette vil også kunne samsvare med lokale brukssedvaner i bygdene.
Flerbruksplaner for bruk av utmark. Bruken av utmarka er regulert innenfor flere sektorlover.
Med utprøving av lokale og regionale flerbruksplaner for bruken av utmarka kan en gjennom
samarbeid mellom sektorinteresser som reindrift, landbruk, friluftsinteresser, kommuner og statlig
forvaltning i vareta både nærings-, frilufts- og generelle samfunnsinteresser.
Rovdyrforvaltningen. Rovdyr som skadedyr utgjør et betydelig problem for landbruket i de
samiske områdene. Reindrift og jordbruk har felles interesser i å regulere rovdyrbestanden slik at
tapet av rein og husdyr reduseres til et akseptabelt nivå. Rovdyrproblematikken begrenser i dag
utnyttelsen av utmarka for jordbruket. Utmarksbeite er problematisk så lenge tapet av dyr er så
vidt stort.
Utnytte skogsressursene. Det ligger muligheter i det å utvikle nisje- og kvalitetsprodukter basert
på trevirke som kan utgjøre en viktig binæring for jordbruket. Produktutvikling og nyskaping vil
</p>
    <p>34
</p>
    <p>være viktig for å fange opp ideer og initiativ og realisere nye muligheter innenfor denne sektoren.
Motivasjon og kompetanseheving vil likeledes være sentrale strategier.
</p>
    <p>9.9
</p>
    <p>Rettigheter i utmark
</p>
    <p>Det er viktig å sikre jordbruket rett til beite i utmark. I finnmarksloven § 23 ble det innført en
lovfesting av at det til jordbrukseiendom ligger rett til beite for så stor buskap som kan vinterføs på
eiendommen. Sametinget mener at tilsvarende rettighet må gjelde i de øvrige samiske
bosettingsområdene. Det er videre viktig at jordbruket i samråd med reindrifta finner fornuftige og
bærekraftige forvaltningsløsninger som tar hensyn til begge næringenes behov.
Bønders adgang til motorisert ferdsel i utmark kan ha betydning for næringens muligheter til
utvikling. Samtidig kan andre personers adgang til motoriserte ferdsel i utmark ha negative virkninger
for landbruket. Sametinget er kjent med at prosjektet ”Motorferdsel og samfunn” (MoSa) er avsluttet,
og sluttrapporter overlevert Direktoratet for naturforvaltning som oppdragsgiver.
</p>
    <p>9.10 Kulturlandskap
Kulturlandskapet har betydning for jordbrukets identitet og tilhørighet. Kulturlandskapet
representerer store produksjonsverdier for gårdbrukeren og betydelige opplevelsesverdier for
allmennheten. Kulturlandskap er et gode som er avhengig av produksjon og som vi får sammen med
produksjon av mat. Det har også stor verdi for lokalbefolkningen og de som ferdes i dette landskapet.
Det er avgjørende for opplevelsesverdien at nærområder til veg og andre ferdselsårer er slik at de
åpner for utsyn. For å kunne hindre gjengroing og holde kulturlandskapet vedlike, er det helt
avgjørende med et oppegående og levende landbruk, og da særskilt produksjon basert på beitedyr.
</p>
    <p>10
</p>
    <p>Forholdet til Finnmarkseiendommen (FeFo)
</p>
    <p>For å sikre et levedyktig landbruk i Finnmark, er det viktig at aktive bønder får tilgang til
jordbruksarealer og at prisen er på et akseptabelt nivå. Finnmarkseiendommen (FeFo) vil her kunne
spille en viktig rolle.
FeFo sier i sin strategiske plan at verdiskapning skal tilfalle fellesskapet, og at priser på salg og
bortfeste av arealer derfor skal markedsorienteres, slik at gevinsten ikke skjevfordeles og gir spillerom
for spekulasjon. Sametinget er enig i prinsippet om at priser på salg og bortfeste av arealer normalt
skal markedsorienteres. Det forutsettes i den forbindelse at FeFo ved salg og bortfeste av
jordbruksarealer forholder seg til verdien arealet har som jordbruksareal og ikke som mulig fremtidig
tomteareal. Sametinget mener videre at det er viktig at FeFo som dominerende grunneier i Finnmark
avsetter tilstrekkelig med arealer til jordbruksformål.
</p>
    <p>35
</p>
    <p>11
</p>
    <p>Nærings- og kulturkomiteens behandling
</p>
    <p>Nærings- og kulturkomiteens behandling av 14.09.07
Innledning
</p>
    <p>Sametinget har tidligere vedtatt overordnede strategier for jordbruket i samiske bosetningsområder. I
1994 nedsatte Sametinget et utvalg for utarbeiding av egen jordbruksplan og utvalgets utkast ble
overlevert Sametinget høsten 1995. Sametinget gjorde vedtak i saken i 1996.
I 1999 igangsatte Samisk Næringsråd en rullering av jordbruksplanen. Det ble utnevnt et eksternt
utvalg for å gjøre denne jobben. Utvalget overleverte sitt arbeid i august 2000 og kalte den for
”Jordbruksplan for samiske bosetningsområder – et prosjekt for Sametinget”. På bakgrunn av dette
dokumentet, vedtok Sametinget i sak 08/01 en revidert jordbruksplan.
</p>
    <p>Merknader:
</p>
    <p>Komiteen, medlemmene fra Norske samers riksforbund (NSR) Lene Hansen, Susanne Amalie Andersen, Mikkel
Nils A. Sara, Tor Mikalsen og Jarle Jonassen, medlemmene fra Arbeiderpartiets sametingsgruppe (Ap) Marianne
Balto, Knut Store, Henrik Eriksen, Bjarne Store-Jakobsen, Marit Kirsten A. Gaup, Per Edvind Varsi og Grethe
Amundsen, medlemmet fra Senterpartiet (SP) Olaf Eliassen, medlemmet fra Sør-lista (SL) Kirsten Appfjell-Eira,
medlemmet fra Flyttsamelista (FSL) Per A. Bæhr, synes det er positivt at Sametinget i meldingsform får
drøftet de utfordringer som det samiske jordbruket står overfor. Jordbruket er en av pilarene som det
samiske samfunn er bygd opp på, og utgjør et viktig innslag i den samlede matproduksjonen og er
sentral for bosettingen.
Komiteen, med unntak av medlemmet Olaf Eliassen fra SP registrerer at det i kapittel 9.2 under ”Bedre
lønnsomhet”, uttales at økt volumproduksjon synes lite realistisk, og at reduserte kostnader vil derfor
på kort sikt være den beste måten å bedre lønnsomheten på. Komiteen mener imidlertid at det
samiske jordbruket må kunne ta del i en økt volumproduksjon. Jordbruket i samiske områder besitter
ledig produksjonskapasitet i form av ubenyttede arealer, arbeidskraft og bygningsmasse. Av den grunn
kan bedring av lønnsomheten skje også i form av økt volumproduksjon uten de store kostnader.
Selvsagt må fokuset også settes på reduksjon av kostnadene i form av bedre utnyttelse av
innsatsfaktorene og med fornuftige samarbeidsløsninger slik det også kommer frem i meldingen. En
forbedring av lønnsomheten i jordbruket er en forutsetning for å opprettholde antall
produksjonsenheter og for økt rekruttering til yrket.
Komiteen mener derfor at også melkekvoter må gjøres bedre tilgjengelig for det samiske jordbruket.
Markedsprisen på melkekvoter i dag er skyhøye og de færreste av de mindre brukene har råd til å
konkurrere om melkekvotene pga markedsprisen. Kostnaden blir altfor høy og det vil ta altfor lang
tid før melkekvoten begynner å forrente seg. Derfor er det nødvendig å finne andre ordninger for å
gjøre melkekvoter tilgjengelige for samiske områder.
Komiteen er enig i at økt fokus på utnyttelse av utmarksressursene, slik det er beskrevet i kapittel 9.8.
”Utnyttelse av utmarksressurser”, kan utgjøre en vesentlig inntektskilde i samiske områder. Høsting
av utmarksressursene har imidlertid ikke status som næring og dette begrenser og hindrer muligheten
til å utnytte disse ressursene som en del av inntjeningen for jordbruket. Derfor må høsting av
utmarksressurser få status som næring.
</p>
    <p>36
</p>
    <p>Komiteen ser at i kapittel 5.10 er det omtalt rovviltets innvirkning i jordbruket. Også det samiske
jordbruket preges av de skadene som fredet rovvilt forårsaker. Komiteen mener det er behov for å
foreta en ytterligere forbedring av rovviltforvaltningen. Særlig mangler det ressurser til
bestandsovervåking, og dette forhindrer en forvaltning i tråd med Stortingets vedtak og de regionale
forvaltningsplanene. Komiteen mener at det må avsettes tilstrekkelig med ressurser slik at
bestandsovervåking kan foretas på en tilfredsstillende måte.
Komiteen ser positivt på at meldingen nevner økologiske produkter i forbindelse med framtidige
satsningsområder. Generelt større oppmerksomhet rundt miljø- og klimautfordringer gjør økologisk
drift mer aktuelt i landbruket. Etterspørselen etter økologisk mat er økende og komiteen viser til at
regjeringen har som mål at 15 prosent av matproduksjonen og matforbruket i 2015 skal være
økologisk. Også samiske områder har et potensial og forutsetning for økologisk drift. Det kan bl.a.
nevnes at de samiske områdene ikke er så plaget med insekter og skadedyr som områder lengre sør,
og dermed kan klare seg med mindre kjemisk sprøyting. Økologisk drift passer videre fint inn i
satsing på mer lokalprodusert mat, større produktmangfold, kvalitet og mattrygghet.
Komiteen konstaterer at landbrukseiendommene i samiske bosettingsområder tradisjonelt har vært
relativt små. Dette har medført at den samiske befolkningen har måttet være fleksibel i utnyttingen av
resursene. I nyere tid ble det slik at driften på mange små gårder ble nedlagt. Det førte ofte til at disse
ble leid til nabobrukene som igjen kunne øke drifts- og næringsgrunnlaget.
Gjennom konsesjonsloven hadde det offentlige forkjøpsrett og dermed kontroll med omsetningen av
landbrukseiendommer slik at disse i all hovedsak ble nyttet til landbruksformål. I den nye
konsesjonsloven mistet det offentlige denne retten til å kontrollere omsetningen av
landbrukseiendommer under 100 dekar ved at forkjøpsretten ble borte. Disse eiendommene omsettes
nå med liberale krav til bo- og driveplikt og de nye eierne er ikke interessert i leie ut til
landbruksformål.
Komiteen ser at en konsekvens av dette er sterk reduksjon av landbruket i samiske bosetningsområder.
Dette fører til at livs- og næringsgrunnlaget forsvinner for den enkelte utøver. En annen konsekvens
er at de driftsenhetene som allerede er store, kjøper alle de små eiendommene som tilleggsjord. Av
den grunn utarmes samiske bosetningsområder ved at det er færre som bor der og som derfor fører
til at samisk språk og kultur forsvinner.
Komiteen mener at det må til en felles nasjonal satsing. Det betyr at landbrukseiendommer under 100
dekar ikke lenger kan selges som fritidseiendommer uten krav til bo- og driveplikt. Det må
gjeninnføres tiltak som gir det offentlige kontroll med omsetning av landbrukseiendommer under 100
dekar. Rammebetingelsene i samisk jordbruk kan ikke standardiseres etter norsk landbrukspolitikk
bla. fordi bruksstørrelsene er små i samiske bosettingsområder. Sametingets hovedmål for samisk
jordbruk er at sysselsettingen og bruksstruktur opprettholdes på dagens nivå.
Komiteen registrerer at internasjonale rammebetingelser har betydning for det samiske jordbruket. De
fleste bruk som er i drift i samiske områder, er bygd på 1970- og 1980-tallet. Disse brukene har et
stort behov for å ruste opp bygningsmassen slik at de tilfredsstiller kravene som
landbruksmyndighetene stiller. Det har vært en avventende holdning blant jordbrukere i samiske
områder til vedlikehold og opprusting av bygningsmassen i påvente av en avklaring av WTOforhandlingene. Forut for det hersket det stor usikkerhet med EU-tilpasningen i jordbruket. Den
relativt langvarige usikkerheten knyttet til de fremtidige internasjonale rammebetingelsene, er trolig en
av årsakene til at gårdbrukere har vegret seg og fremdeles vegrer seg for å vedlikeholde og
modernisere bygningsmassen. I tillegg har internasjonale krav medført at flere bruk i de samiske
bosettingsområdene er avviklet.
</p>
    <p>37
</p>
    <p>Komiteen konstaterer at aktive bønder til enhver tid må sikres tilstrekkelige arealer til jordbruksformål.
Som dominerende grunneier i Finnmark har FeFo en viktig samfunnsoppgave med å avsette
tilstrekkelige arealer til jordbruksformål.
Komiteen konstaterer at Finnmarkskommisjonen skal utrede bruks- og eierrettigheter til den grunnen
som FeFo i dag disponerer. Aktive bønder er en gruppe som kan ha slike rettigheter. Bøndene vil i så
fall få overført eiendoms- eller bruksretten vederlagsfritt.
Komiteen, med unntak av medlemmet Per A. Bæhr fra Flyttsamelista ser at en lav pris ved overdragelse av
jordbruksarealer er avgjørende for at bøndene i praksis kan få tilgang til tilstrekkelige
jordbruksarealer.
</p>
    <p>Komiteens tilrådning:
</p>
    <p>Komiteen har ikke flere merknader eller forslag og rår Sametinget til å vedta følgende:
Sametinget støtter for øvrig Sametingsrådets forslag til innstilling.
</p>
    <p>Nærings- og kulturkomiteens behandling av 15.11.07
Merknad
Komiteen, medlemmene fra Norske samers riksforbund (NSR)Per Bjørn Lakselvnes og Tor Mikalsen, Isak Mathsi
O. Hætta, Dáloniid Listu og medlemmene fra Arbeiderpartiets sametingsgruppe (Ap), Knut Store, Henrik Eriksen,
Bjarne Store-Jakobsen, Marit Kirsten A. Gaup, Per Edvind Varsi og medlemmet fra Senterpartiet (SP) Olaf
Eliassen, medlemmet fra Sør-lista (SL) Kirsten Appfjell-Eira, medlemmet fra Flyttsamelista (FSL) Per A. Bæhr,
ønsker dialog med næringsutøverne og landbruksmyndighetene.
Det er viktig at Sametinget får reell innflytelse på utformingen av jordbrukspolitikken. For å lykkes
med dette er det nødvendig å etablere god dialog med næringsutøverne og med
landbruksmyndighetene. Dette innebærer blant annet at Sametinget skal ha en sentral rolle i
forbindelse med jordbruksforhandlingene. I forkant av jordbruksforhandlingene bør Sametinget ha
dialog med politisk ledelse i Landbruks- og matdepartementet slik at det er mulig å frembringe og
skaffe forståelse for de særlige utfordringene som jordbruket i de samiske bosettingsområdene står
overfor. Sametingets prioriteringer i jordbruksoppgjøret vil være det sentrale. I forkant av dialogen
med Landbruks- og matdepartementet, må Sametinget ha dialog med næringsorganisasjonene i de
samiske bosettingsområdene. God kontakt med næringsutøverne er en forutsetning for at Sametinget
skal få et tilstrekkelig godt bilde av utfordringene for jordbruket i de samiske bosettingsområdene.
Det vil jevnlig være behov for dialog med næringsutøverne og landbruksmyndighetene uten at dette
har tilknytning til de årlige jordbruksforhandlingene. Dette kan for eksempel være tilfelle ved aktuelle
lovprosesser.
</p>
    <p>Komiteens tilrådning:
</p>
    <p>Komiteen har ikke flere merknader eller forslag og rår Sametinget til å vedta følgende:
Sametinget støtter for øvrig Sametingsrådets forslag til innstilling og merknader fra nærings- og
kulturkomiteens møte den 12.-14.09.07 i sak 10/07 Sametinget jordbruksmelding.
</p>
    <p>38
</p>
  </body>
</document>
